نام کتاب,نویسنده,مترجم,قیمت,انتشارات,قیمت نسخه چاپی,تاریخ انتشار,زبان,حجم فایل,تعداد صفحات,شابک,توضیحات,دسته بندی,آدرس کاور
ملت عشق,الیف شافاک,ارسلان فصيحی,"۴۸,۰۰۰",ققنوس," ۹۵,۰۰۰",۱۳۹۴/۰۱/۱۵,فارسی,2.64,۵۱۰ ,978-964-311-919-5,"چهل قاعده عشق که به نام ملت عشق نیز شناخته می‌شود، توسط نویسنده فرانسوی متولد ترکیه «الیف شافاک» نوشته شده است. این رمان که پرفروش‌ترین کتاب تاریخ ترکیه به حساب می‌آید، اثری برگرفته از ارتباط عرفانی بین شمس تبریزی و مولانا است که به صورت دو داستان موازی و در هم تنیده روایت می‌شود. بطن اصلی کتاب حول موضوع عشق و نقش آن در دنیای مدرن امروز نسبت به گذشته می‌نگرد و چنان آن را از غرب به شرق گسترش می‌دهد که به زندگی رنگ و بویی عرفانی و زاییده شده از عشق می‌دهد. اینکه چگونه قطعه سنگی کوچک، برکه‌ای راکد و خاموش را به تلاطم و جنبش وا می‌دارد.
درباره کتاب ملت عشق
رمان ملت عشق در سال 2010 به دو زبان ترکی و انگلیسی منتشر شد و به محبوب‌ترین رمان تاریخ ترکیه و به یکی از پرخواننده‌ترین کتاب‌های جهان تبدیل شد. اثر شافاک شامل دو روایت موازی است، روایت معاصر در مورد زن خانه‌دارِ متاهل و ناخشنود به نام اِللا روبینشتاین است که در ماساچوست آمریکا زندگی می‌کند. اِللا برای آژانس ادبی کار می‌کند و در حال حاضر او بر روی کتابی به نام «کُفر شیرین» که توسط عزیز زاهارا نوشته شده است، کار می‌کند. داستان عزیر، روایت دوم این رمان است.
    کُفر شیرین در واقع داستان شمس تبریزی عارف صوفی است که او چشم‌انداز مرگش را می‌بیند و می داند که باید کسی را پیدا کند تا بتواند دانش و عرفان خود را به او انتقال دهد. به موجب همین او از سمرقند به قونیه سفر می‌کند، جایی که بزرگ مرد صوفی زمان یعنی جلال الدین رومی در آن زندگی می‌کند.
او داستان خود را در مورد چگونگی تبدیل شدنشان به دو دوست روایت می‌کند و اینکه چگونه رومی شروع به تغییر می‌کند و چگونه مردم از شمس و خانواده مولوی نفرت پیدا می‌کنند. از سوی دیگر، اللا بعد آنکه به شدت تحت تاثیر کتاب کفر شیرین قرار می‌گیرد، با فرستادن ایمیل موجبات آشنایی خود با عزیز را پی ریزی می‌کند. در طی همین نامه‌های الکترونیکی، اللا می داند که آماده است تا از فرزندان، شوهر و هر چیز دیگری در زندگی‌اش به خاطر او بگذرد.
نويسنده از منظرهای گوناگون گاهی از دیدگاه شمس، گاهی گدا، گاهی رومی یا زن روسپی یا حتی خانواده رومی، داستان عزیز را روایت می‌کند. این واقعا تصویری از آنچه در واقع اتفاق می‌افتد را به خوبی نشان می‌دهد، عشق رومی برای شمس و نفرت دیگران به او. 
بخشی از کتاب ملت عشق
تمام زندگی اللای بیچاره خلاصه شده بود در راحتی شوهر و بچه‌هایش. نه علمش را داشت و نه تجربه‌اش را تا به تنهایی سرنوشتش را تغییر دهد. هیچ‌گاه نمی توانست خطر کند. همیشه محتاط بود، حتی برای عوض کردن مارک قهوه‌ای که می‌خورد بایست مدت‌های طولانی فکر می‌کرد. از بس خجالتی و سر بزیر و ترسو بود؛ شاید بشود گفت آخر بی‌عرضگی بود. درست به همین دلایل آشکار بود که هیچ کس، حتی خودش هم نفهمید که چطور اللا روبینشتاین بعد بیست سال آزگار زندگی زناشویی یک روز صبح از دادگاه، تقاضای طلاق کرد و خودش را از شر تاهل آزاد کرد و تک و تنها به سفری رفت با پایانی نامعلوم؛ اما حتما دلیلی داشت: عشق.
اللا به شکلی غیر‌منتظره عاشق شد، عاشق مردی که اصلا فکرش را هم نمی‌کرد و به هیچ وجه انتظارش را نداشت. آن دو نه در یک شهر زندگی می‌کردند و نه حتی در یک قاره. حتی اگر هزاران کیلومتر فاصله میانشان را در نظر نگیریم، شخصیت هایشان هم خیلی با هم فرق می‌کرد، انگار یکی شب بود، دیگری روز. طرز زندگیشان هم زمین تا آسمان فرق داشت. بینشان پرتگاهی عمیق بود. این که دو نفر که در وضعیت عادی به سختی می‌توانستند یکدیگر را تحمل کنند، این طور در آتش عشق بسوزند، پدیده‌ای غیرمنتظره بود؛ اما پیش آمد و چنان سریع پیش آمد که اللا حتی نفهمید چه بر سرش آمد تا بتواند از خودش محافظت کند! عشق یک‌باره از غیب مثل تکه سنگی در برکه راکد زندگی اللا افتاد و او را لرزاند، تکان داد و زندگی‌اش را زیر و زبر کرد. 
برای مطالعه کامل کتاب، نسخه الکترونیکی (PDF) آن را از سایت فیدیبو دانلود نمایید، همچنین اگر از گوش فرا دادن به داستان بیشتر از خواندن لذت می برید، می توانید به صورت آنلاین کتاب صوتی ملت عشق را خریداری کنید.
رمانی درباره زندگی مولانا و شمس تبریزی
  هر کسی که رمان ملت عشق را خوانده باشد، بی‌شک از آن تاثیر می‌گیرد، دلیلش بیشتر به خاطر شمس تبریزی است. از قواعد عشق او تا شخصیت قوی اش و اعتقادش به خدا، همه چیز در مسیری شگفت‌آور در چرخش است. 
چهل قاعده عشق که از زمان‌های مختلف توسط شمس نقل شده است، می تواند دیدگاه مخاطب را به زندگی و روابط آشکار او با فلسفه زیستن و انسانیت تغییر ‌دهد، این همان چیزی است که شمس در مولانا ایجاد کرد. تاثیر چنین عرفانی در اشعار رومی به وضوح دیده می‌شود و در پشت پرده همه این آثار او، عرفان شمس خودنمایی می‌کند.
اگر شمس هر جنبه‌ای از نظم اجتماعی را به چالش نمی‌کشید، رابطه‌ای بین او و مولانا شکل نمی‌گرفت. اگر رومی شمس را از دست نمی‌داد، شاعر نمی‌شد و ما هم اشعار او را نمی‌داشتیم. به مفهوم کلی‌تر، این کتاب جشن تحول بنیادین رومی از دانشمند به شاعر است و به موازات آن تغییر درونی اللا و کشف عشق راستین در او. 
چهل قاعده شمس تبریزی چیست؟
کلام شمس در چهل قاعده عشق بسیار گزینگو و نافذ است و از اقرار و درشت‌گویی دوری می‌کند. سادگی کلامش در ظاهر، پیچیدگیهای درونی بی‌نظیری دارد. به همین دلیل مخاطب را وادار به اندیشیدن می‌کند، اما فهم کلامش کار عقل نیست، راه دل می‌خواهد.
  «خداوند انعکاسی مستقیم آن چیزی است که ما خودمان را می‌بینیم؛ ما چیزها را همانطور که هستند نمی‌بینیم، ما آنها را همانطور که هستیم می‌بینیم. اگر خدا به طور عمده ترس و گناه را به ذهن می‌آورد، به این معنی است که ترس و گناه بیش از حد درون ما وجود دارد. اگر خدا را پر از عشق و محبت می‌بینیم، ما نیز چنین هستیم».
چهل قاعده شمس تنها به جملات بالا ختم نمی شود، بلکه تک تک قواعد یا قانون‌های او درباره ماهیت عشق، خدا و زندگی است. کلامش را نمی‌توان خواند و کناری انداخت، بلکه تازه سفری برای شروع است. از منظر او مسیر حقیقت، کار قلب است نه عقل و لازم است قلب را راهنمای خود کنی. شما می توانید خدا را در هر جا یاد کنی، زیرا خداوند در مسجد، کنیسه یا کلیسا محصور نمی‌شود. اما اگر هنوز نیاز به مکان مشخصی داری، تنها یک مکان برای جستجوی او وجود دارد: در قلب عاشق واقعی.
ملت عشق چند فصل است؟
کتاب ملت عشق در پنج فصل تنظیم شده است:
•  خاک: عمق و آرامش
•  آب: تغییر و جریان یافتن
•  باد: رفتن و یا کوچ کردن
• آتش: گرما و نابودی
•    خلأ: تاثیر نبود چیزها
اثر الیف با نهایت تیزهوشی به پنج بخش بالا تقسیم شده است که هر فصل به زبان یک راوی بیان میشود. دلیل انتخاب 5 عنصر اصلی طبیعت از سوی او، می‌تواند از سویی به پرداخت دقیق درون شخصیت‌های و پیشبرد داستان مرتبط باشد و از سویی دیگر ارتباط معنوی آنها با پدیده‌های مرسوم جهان.
همین مورد به نوسان داستان کمک کرده و باعث شده است خواننده با کشش بیشتری کتاب را بخواند. تمام فصل‌های کتاب به شکلی زنجیروار به یکدیگر متصل هستند، به مانند عناصر 5 گانه طبیعت. همین اتصال باعث یکپارچگی داستان و تفسیری متفاوت از وقایع کتاب می‌شود که بر یکدیگر اثر می گذارند.
سایر آثار الیف شافاک، نویسنده ترکیه ای
الیف شافاک، رمان نویس بریتانیایی – ترکیه‌ای است که به هر دو زبان ترکی و انگلیسی می‌نویسد، او تا کنون هفده کتاب منتشر کرده است، که یازده از آنها رمان می‌باشد، از جمله پرفروش‌ترین آنها: حرامزاده استانبول، ملت عشق (چهل قاعده عشق) و سه دختر حوا است. نوشته‌های او به پنجاه زبان مختلف ترجمه شده است. هم‌چنین در سال 2017 توسط Politico به عنوان یکی از دوازده نفری که جهان را به جایی بهتر تبدیل می‌کنند، انتخاب شد.
  از دیگر آثار او می توان به موارد زیر اشاره کرد:
• آناتولی‌ای برای چشم‌های بد
•  پنهان 
•  برزخ 
•  صوفی 
• آینه‌های شهر 
•  مَحرم 
• شپش پالاس 
•  تقدس نخستین دیوانگی‌ها 
•  پدر و حرام‌زاده 
•  شرافت
•  من و استادم 
•  آینه‌های شهر 
• کتاب شیر سیاه
• کتاب اسکندر( بعد از عشق)
ملت عشق تا به حال چه جوایزی برده است؟
تا به امروز بیش از 750.000 نسخه از رمان ملت عشق فروخته شده است، به همین دلیل باعث شده است به محبوب‌ترین رمان تاریخ ترکیه بدل شود. در فرانسه جایزه آلف (Prix ALEF) به او برای همین رمان اهدا شد. همچنین برای جایزه بین المللی IMPAC دوبلین نیز در سال 2012 نامزد شد.
کدام ترجمه ملت عشق بهتر است؟
از کتاب ملت عشق چندین ترجمه در بازار وجود دارد، اما بهترین همه آنها ترجمه ارسلان فصیحی از انتشارات ققنوس است. او توانسته به فصاحت و روانی کتاب را به زبان فارسی برگردانده و مخاطب را همراه کند.
کلام آخر
قوانین بی نظیری زندگی برای بقای ما ضروری هستند، اما آنچه که انسان‌ها را ویژه می‌سازد، توانایی ما در ارتباط با منبع عشق است. این ارتباط الهی در همه ما جریان دارد و به ما اجازه می‌دهد که با قوانین جهان کنار بیاییم. در هنگام تجربه و صحبت کردن از عشق، قوانینی وجود ندارد، عشق فراتر از توضیح است. رمان ملت عشق در ادبیات ترکیه شاهکاری است از توصیفی زیبا از یک عشق عارفانه اما باید اشاره کرد که از این قبیل داستان ها و شعر عاشقانه در ادبیات ایران کم نداریم و نمونه های بی نظیری توانسته اند شهرت جهانی یابند.","['داستان و رمان', 'داستان و رمان خارجی', 'داستان و رمان ترکیه']",https://newcdn.fidibo.com/images/books/4339_22364_normal.jpg
مردی به نام اوه,فردریک بکمن,الناز فرحناکیان,"۲۵,۰۰۰",نون," ۹۵,۰۰۰",۱۳۹۴/۱۰/۱۵,فارسی,2.25,۳۹۲ ,978-600-7141-77-9,"چرا باید کتاب مردی به نام اوه را بخوانیم؟
رمان مردی به نام اوه عنوان اولین کتاب فردریک بک من است که به سی زبان دنیا ترجمه شده و به عنوان پرفروش‌ترین کتاب سال سوئد معروف شده است و در ایران نیز با ترجمه الناز فرحناکیان توسط نشر نون به چاپ رسیده است. در ادامه با ما همراه باشید تا با معرفی این کتاب جذاب که از پرفروش‌ترین‌های سایت آمازون در سال 2016 نیز به حساب می آید شما را با دنیای نویسندگی فردریک بک من آشنا کنیم.
خلاصه کتاب مردی به نام اوه
داستان مردی به نام اوه زندگی پیرمرد 59 ساله ای را به تصویر کشیده است که به علت کهولت سن از محل کارش اخراج شده و چند سالی است به عنوان مدیر محله تمام فعالیت های محله را زیر نظر دارد تا همه چیز به نحو احسن پیش برود. همسایه ها این پیرمرد را به عنوان یک مرد خشن و عبوس می شناسند چرا که همیشه اوه با همسایه ها به دلیل رعایت نکردن نظم و یا آوردن ماشین اضافه داخل محل بحث می کند. اما کسی از سرنوشت و زندگی اوه، این پیرمرد خسته و عبوس ندارد. چه کسی می داند که او بعد از فوت همسری که زندگی عاشقانه و خاصی را با او پشت سر گذاشته است چه رنجی کشیده است و چرا دیگر توان ادامه زندگی بدون همسرش را ندارد؟
اوه بعد از فوت همسرش سونیا، به آدمی خشن و عبوس تبدیل می شود و رابطه خود را از همه اطرافیان و حتی همسایه های خود دور می کند. اوه بارها اقدام به خودکشی کرده و هر بار بنا به علت های غیر قابل باوری خودکشی نام کامی داشته است اما فکر مرگ هیچ گاه از ذهنش بیرون نمی رود. اما این تمام ماجرا نیست چرا که با ورود یک همسایه مهاجر جدید و سماجت های همسایگی او داستان کمی تغییر می کند.
داستان از این قرار است که یک زن ایرانی به نام پروانه در صدد ارتباط برقرار کردن با همسایه خود اوه، بر می آید و در ابتدا با بد اخلاقی های این پیرمرد مواجه می شود اما داستان های جالبی که در طول داستان پیش می آید موجب می شود تا اوه پیرمرد نا امید از زندگی کمی به زندگی برگردد و از حال خوش روزهای پایانی زندگی اش لذت ببرد.
کدام ترجمه مردی به نام اوه بهتر است
درحال حاضر کتاب مردی به نام اوه با دو ترجمه سلیس و روان در بازار موجود است. یکی از بهترین ترجمه های این کتاب به دست فرناز تیمورازف نوشته شده اما برخی ترجمه حسین تهرانی  را نیز به عنوان یکی از بهترین و روان ترین ترجمه های این کتاب می شناسند. همچنین کتاب صوتی مردی به نام اوه با صدای مریم محبوب و توسط نشر نون نیز منتشر شده است. 
شما می توانید برای خواندن بهترین ترجمه این کتاب به قلم فرناز تیمورازف به اپلیکیشن فیدیبو مراجعه کنید و با خرید آنلاین مردی به نام اوه با داستان زندگی این پیرمرد 59 ساله بیشتر آَشنا شوید.
کتاب مردی به نام اوه چند صفحه است؟
یکی از جذابیت های این کتاب این است که آنقدر داستان روان و جالبی دارد که شما قادر نیستید حتی یک دقیقه کتاب را زمین بگذارید.
داستان مردی به نام اوه رمانی 350 صفحه ای است و به دلیل ترجمه بی نظیری که دارد خوانش راحتی دارد و مخاطبان به راحتی می توانند آن را مطالعه کنند.
نقد کتاب مردی به نام اوه
فردریک بک من در شروع این کتاب با روایتی جذاب از شخصیت اوه پیرمردی که در نگاه اول غیر قابل تجمل و خشن به نظر می آید، مخاطب را برای رویارویی با ادامه داستان دعوت می کند. یکی از ویژگی های این کتاب این است که نویسنده با نگارش رمانی شخصیت محور و اغراق های به جا در مورد مردی که زندگی طبق عادت خود را نمی خواهد به هیچ وجه تغییر دهد مخاطب را کنجکاو به خواندن ادامه داستان می کند.
یکی از مهم ترین ویژگی های مثبت مردی به نام اوه پایان داستان است. چرا که پایان بندی درست و غیر قابل پیش بینی یک داستان یکی از مهم ترین دلایل موفقیت یک کتاب به حساب می آید. در پایان داستان اوه از فرزندان پروانه طرز کار با کامپیوتر را یاد می گیرد که همین تغییر مثبت تسلیم شدن اوه را در مقابل عادت های روز مره اش نشان می دهد. همچنین اوه به کمک پروانه بالاخره تصمیم می گیرد تا وسایل سونیا را جمع آوری کند که این حرکت پذیرش مرگ را توسط اوه به عنوان بخشی از زندگی نشان می دهد.
اوه پس از جمع آوری وسایل همسرش از خانه به مرگ به عنوان بخشی از زندگی نگاه می کند و دیگر به دنبال خودکشی نیست بلکه زندگی می کند تا بمیرد. پروانه در این تغییر رفتار و عادات اوه نقش به سزایی داشت و مانند دختر نداشته اوه در روزهای پایانی زندگی این پیرمرد در کنارش بود.
جملاتی از کتاب مردی به نام اوه
در ادامه بد نیست تا با خواندن بخشی از داستان های مردی به نام اوه با سبک نگارش فردریک بک من بیشتر آشنا شویم تا به مطالعه هر چه سریعتر این کتاب جذاب مشتاق شویم.
دوست داشتن و دل باختن یک نفر شبیه این است که آدم به یه خونه جدید اسباب کشی کنه! اولش آدم عاشق همه چیزهای جدید میشه، هر روز صبح از چیزهای جدیدی که داره شگفت زده میشه که یکباره مال خودش شده اند اما مدام میترسه یکی بیاد توی خونه و بهش بگه که یه اشتباه بزرگ کرده و اصلاً نمیتونسته پیش بینی کنه که یه روز خونه به این قشنگی داشته باشه، ولی بعد از چند سال نمای خونه خراب میشه، چوب هاش در هر گوشه و کناری ترک میخورن و آدم کم کم عاشق خرابی های خونه میشه. آدم از همه سوراخ سنبه ها و چم و خم هایش خبر داره. آدم میدونه وقتی هوا سرد میشه، باید چیکار کنه که کلید توی قفل گیر نکنه، کدوم قطعه های کف پوش تاب میخوره وقتی آدم پا رویشان میگذاره و چه جوری باید در کمدهای لباس را باز کنه که صدا نده و همه اینا رازهای کوچکی هستن که دقیقا باعث میشن حس کنی توی خونه خودت هستی و به اونجا تعلق داری.
عشق از دست رفته هنوز هم عشق نامیده می شود، فقط کمی شکلش عوض می شود و رنگ سابق را ندارد. نمیتوانی لبخند او را ببینی یا برایش غذا بیاوری یا مویش را نوازش کنی نمی توانی او را دور زمین رقص بگردانی. ولی وقتی آن حس ها ضعیف می شود، حس دیگری قوی می شود. حسی به نام خاطره! خاطره شریک تو می شود. آن را می پرورانی. آن را میگیری و با آن می رقصی. زندگی باید تمام شود، اما عشق نه!
این روزها مردم فقط کامپیوتر دارند و دستگاه اسپرسو ساز! جامعه‌ای که در آن هیچکس نمی‌ تواند به طریقی منطقی با دست بنویسد و قهوه دم کند، به کجا می‌رود؟ به کجا؟ اصلاً به کجا می‌رویم اگر هر کس اتومبیلش را هر جا که عشقش می‌کشد، پارک کند؟ و به کجا می‌رویم اگر مردم یک روز دیگر سر کار نروند، تنها به این دلیل که خودشان را کشته‌اند؟
اوه چند ساعت همان ‌جا نشست و دست زنش را توی دستش نگه داشت تا اینکه کارمند بیمارستان آمد و با لحنی آرام و حرکاتی محتاط بهش فهماند که باید جسد سونیا را ببرند. اُوه بلند شد، با سر حرف پرستار را تأیید کرد و به دفتر خاک‌سپاری رفت تا کارهای مربوطه را انجام دهد. مراسم خاک‌سپاری روز یکشنبه بود. اوه روز دوشنبه سر کار رفت؛ ولی اگر کسی ازش می‌پرسید زندگی اش چگونه است، پاسخ می ‌داد تا قبل از اینکه زنش پا به زندگی اش بگذارد، اصلاً زندگی نمی ‌کرده و از وقتی تنهایش گذاشت هم دیگر زندگی نمی کند.
اوه تمام چیزهایی را درک می‌ کرد که بتواند ببیند و توی دست بگیرد. چیزهایی مانند بتون و سیمان، شیشه و استیل، ابزار کار، چیزهایی که آدم می‌تواند با آن حساب و کتاب کند، زاویه نود درجه و دستورالعمل‌های واضح را می ‌فهمید، نقشه و طرح خانه را، چیزهایی را که آدم بتواند روی کاغذ پیاده کند. او یک مرد سیاه و سفید بود و همه چیز را از نزدیک باید لمس می کرد.
درست بعد از پایان مراسم خاک‌سپاری پدر اوه کشیش می ‌خواست دربارهٔ کمک‌های یتیم خانه با اوه صحبت کند، ولی اوه جوری رفتار کرد که کشیش بلافاصله فهمید آن پسر صدقه قبول نمی‌کند. همان موقع، اوه به کشیش گفت دیگر از این به بعد برایش جای خالی در کلیسا نگه ندارد. به کشیش توضیح داد درست است که به خدا اعتقاد دارد ولی به این نتیجه رسیده که خدا به او نظر لطفی ندارد!
درباره فیلم مردی به نام اوه
فیلم مردی به نام اوه در سال 2016 ساخته شد و به عنوان یکی از فیلم های پر فروش و جذاب سال از نگاه مخاطبان معرفی شد. جالب است بدانید این فیلم یکی از نامزدهای اسکار و به عنوان رقیب فیلم فروشنده اصغر فرهادی معرفی شده است. بسیاری از افرادی که پس از خواندن یک کتاب علاقه ای به دیدن فیلم آن ندارند با دیدن این فیلم دید خود را تغییر دادند چرا که هانس هولم نویسنده و کارگردان موفق این فیلم با هوشیاری هر چه تمام تر کتاب را به گونه ای به تصویر کشیده که هیچ مخاطبی از دیدن آن پشیمان نشود.","['داستان و رمان', 'داستان و رمان خارجی', 'داستان و رمان سایر کشورها']",https://newcdn.fidibo.com/images/books/64664_53966_normal.jpg
هری پاتر و فرزند نفرین شده,جان تیفانی ، جک ترون ، جی.کی رولینگ,امید کرات ، حسین غریبی ، شیرین اسماعیلی,,آفرینش کتاب الکترونیک فیروزان (فیدیبو),,۱۳۹۵/۰۵/۲۷,فارسی,1.44,۳۹۰ ,,جناب آقای حجت گلابی هم از مترجمان کتاب هستند که به دلیل محدودیت در درج تعداد مترجم نام آنها در بالا ذکر نشده است ایستگاه شلوغ و مملو از جمعیت است. آدم‌های بسیاری در ایستگاه هستند که هر کدام می‌خواهند برای خود جایی بروند. در بین این فشار و شلوغی، دو قفس بزرگ بر روی دو چرخ‌دستی سنگین، تلق و تلوق می‌کنند. این چرخ‌دستی‌ها توسط دو پسر به نام‌های جیمز پاتر و آلبوس پاتر کشیده می‌شوند که مادر آنها، جینی، هم به دنبالشان در حال حرکت است. مردی سی و هفت ساله به نام هری، دختر خود، لی‌لی را بر روی شانه‌هایش حمل می‌کند. آلبوس: بابا، همش داره این حرف رو می‌زنه. هری: جیمز، بس می‌کنی؟ جیمز: فقط گفتم شاید بیفته اسلیترین. و شاید... (پدرش به او چشم غره می‌رود) باشه. آلبوس: (به مادرش نگاه می‌کند) برام نامه می‌نویسین دیگه، نه؟ جینی: اگر بخوای هر روز برات نامه می‌فرستیم. آلبوس: نه. هر روز نمی‌خواد. جیمز میگه بیشتر بچه‌ها فقط ماهی یه بار از خونه بهشون نامه می‌فرستن. نمی‌خوام که... هری: سال پیش برای برادرت هفته‌ای سه تا نامه می‌فرستادیم. آلبوس: چی؟ جیمز!,['کتاب\u200cهای رایگان '],https://newcdn.fidibo.com/images/books/7345_72625_normal.jpg
جزء از کل,استیو تولتز,پیمان خاکسار,"۵۸,۰۰۰",چشمه," ۱۶۰,۰۰۰",۱۳۹۴/۱۰/۱۵,فارسی,4.46,۶۵۶ ,978-600-229-500-2,"روزی نویسندگان و مورخان در آینده به این دوره از تاریخ نگاه می‌کنند و از رمانی صحبت می‌کنند که همه حتی خردسالان و سالمندان را منقلب کرده است. این رمان بی‌شک «جز از کل» نوشته‌ی «استیو تولز» رمان‌نویس استرالیایی خواهد بود که از اعماق وجود انسان‌ها سخن می‌گوید. «جز از کل» درامی خانوادگی است که ترس، انتظار و زندگی را به شکل متفاوتی معنا می‌کند و به تصویر می‌کشد و هر پاراگراف آن، خود داستانی تأمل‌برانگیز است.
درباره کتاب جزء از کل
کتاب جز از کل بانام انگلیسی A fraction of the whole اثر «استیو تولتز» در سال 2008 منتشر شد. این کتاب یکی از موفق‌ترین آثار ادبیات استرالیا است که در مدت‌زمان کمی توانست به‌عنوان یکی از پرفروش‌ترین آثار نیویورک‌تایمز و آمازون شناخته شود. این کتاب روایت دو نسل از خانواده‌ی «دین» است که با کارهای عجیب‌وغریب و گاها جنایی و ترسناک در میان مردم کشور استرالیا شناخته شده‌اند. «مارتین دین»، «تری دین» و «جسپر دین» سه ضلع مثلث این کتاب محبوب و تأثیرگذار هستند که از زمان جنگ جهانی دوم تا اوایل قرن بیست و یکم در استرالیا، پاریس و تایلند زندگی می‌کنند. نشر چشمه نسخه‌ی الکترونیک این کتاب را در اختیار فیدیبو قرار داده است و دانلود کتاب جز از کل در همین صفحه موجود است.
کتاب جز از کل بزرگ‌ترین رمان تاریخ استرالیا است که در سال 2008 نامزد جایزه‌ی من بوکر شد. در این سال رمان «ببر سفید» نوشته‌ی «آراویند آدیگا»، نویسنده‌ی هندی-استرالیایی برنده‌ی این جایزه شد در حالی که برخی از منتقدان بر این باور بودند کتاب «استیو تولتز» هم شایسته‌ی دریافت این جایزه‌ی بود. این کتاب تنها یک رمان جذاب نیست بلکه اظهارنظرهایی فلسفی درباره‌ی زندگی بشر است که با قلم جادویی به نگارش درآمده است. نویسنده شخصیت‌های این قصه را باکمی اغراق در میان داستانی پرفرازونشیب قرار داده و آن‌ها را محکوم به زندگی و ادامه‌ی حیات کرده است. این رمان بلند درباره‌ی آزادی، روح، عشق، مرگ و معنای زندگی صحبت می‌کند و با چنین جملات میخکوب کننده‌ای شروع می‌شود: «هیچ‌وقت نمی‌شنوید ورزشکاری در حادثه‌ای فجیع حس بویایی‌اش را از دست بدهد.اگر کائنات تصمیم بگیرد درسی دردناک به ما انسان‌ها بدهد،مه البته این درس هم به هیچ درد زندگی آینده‌مان نخورد ،مثل روز روشن است که ورزشکار باید پایش را از دست بدهد،فیلسوف عقلش، نقاش چشمش، آهنگساز گوشش و آشپز زبانش. درس من؟ من آزادی‌ام را از دست دادم...»
خلاصه داستان جزء از کل
«مارتین» و «تری» دو برادر از یک خانواده‌ی معمولی استرالیایی هستند که در ابتدا شبیه به همه‌ی مردم عادی زندگی می‌کنند ولی پس از مدتی «تری» به یکی از محبوب‌ترین شخصیت‌های ورزشی استرالیا تبدیل می‌شود و تمام مردم را تحت تأثیر خود قرار می‌دهد. او باوجود آنکه قهرمان مردمش می‌شود ولی زندگی‌اش با یکی از زندانی‌های تبهکار استرالیایی گره می‌خورد و راهی زندان می‌شود. «مارتین»، برادر او پس از سوزاندن کل شهر در حالی که در این فکر است برادرش در سلول انفرادی تاریک زندان شهر در حال سوختن است و او را برای همیشه ازدست‌داده است خانه خود را ترک می‌کند و با فصل جدیدی از زندگی در پاریس روبه‌رو می‌شود.
«مارتین دین» شخصیت متفکر و عجیب داستان «جزء از کل» در هرلحظه از این داستان در حال کنکاش و واکاوی شخصیت خود و دیگران است. او ذهنی مملو از سؤال دارد و همواره با خود درگیر است و همیشه به دنبال این است که چرا انسان به وجود آمده است و درنهایت سرنوشت او چیست؟ او باوجود تمام این اندیشه‌های بی‌پاسخ، در جوانی در شهر پاریس با موجودی به نام «جاسپر دین»، پسرش روبه‌رو می‌شود و خود را در مقام تربیت و تعلیم یک بشر دیگر می‌بیند. زندگی این پدر و پسر که شبیه به خطی موازی است داستان پرکشش «جزء از کل» را شکل می‌دهد.
درباره استیو تولتز
«استیو تولتز» Steve Toltz نویسنده‌ی استرالیایی سال 1972 در سیدنی به دنیا آمد. او در جوانی تحصیلاتش در دانشگاه نیوکاسل را به سرانجام رساند و در آن سال‌ها چند شعر و داستان کوتاه نوشت که چندان موفق نبودند. او پیش از آنکه به‌عنوان نویسنده‌ای برجسته شناخته شود به مونترال، ونکوور، نیویورک، بارسلونا و پاریس سفر و شغل‌های مختلفی را تجربه کرد. او مدتی به فیلم‌برداری، بازاریابی و آموزش زبان انگلیسی مشغول بود و زمانی که برای شرکت در یک مسابقه‌ی نویسندگی قلم را در دست گرفت شاهکار «جزء از کل» را خلق کرد.
«استیو تولتز» نبوغ بی‌نظیرش را در اولین کتابش نشان داد و خوانندگان ادبیات داستانی را متحیر کرد. او نوشتن داستان را ادامه داد و سال 2015 کتاب ریگ روان را منتشر کرد که این داستان هم با ترجمه‌ی «پیمان خاکسار» به فارسی منتشر شده است.
ترجمه کتاب جزء از کل به فارسی
کتاب «جزء از کل» را «پیمان خاکسار» به فارسی ترجمه کرده است و نشر چشمه آن را در سال 1393 منتشر کرده است که کتاب الکترونیکی جز از کل در همین صفحه برای دانلود و خرید موجود است. این کتاب پرطرفدار یکی از عناوین پرفروش سال‌های اخیر است که در لیست کتاب‌های محبوب و پرفروش فیدیبو نیز قرار دارد. یکی از دلایل محبوبیت این اثر در میان خوانندگان فارسی‌زبان، ترجمه‌ی خوب و خواندنی «پیمان خاکسار» است که توانسته است جان مطلب را ادا کند. این مترجم معروف ایرانی سال 1354 در تهران به دنیا آمد و تحصیلاتش را در رشته‌ی سینما به سرانجام رساند. او مدتی را به‌عنوان تدوینگر مشغول به کار بود و تدوین چندین اثر سینما و تلویزیون را در کارنامه‌ی هنری‌اش دارد. «خاکسار» از سال 1385 فعالیت در حوزه‌ی ترجمه را آغاز کرد و در مدت‌زمان کوتاهی توانست به موفقیت‌های مثال‌زدنی دست یابد. او آثار معروفی ازجمله «اتحادیه‌ی ابلهان» اثر «جان کندی تول»، «برفک» اثر «دان دلیلو» و «مادربزرگت رو از اين‌جا ببر!» اثر «ديويد سداريس» را در سال‌های اخیر ترجمه کرده و به‌عنوان مترجمی توانا شناخته شده است. ترجمه‌ی کتاب «جزء از کل» بار دیگر سبب درخشش نام این مترجم شد، «خاکسار» درباره‌ی این اثر گفته است: «جز از کل کتابی است که هیچ وصفی، حتا حرف‌های نویسنده‌اش، نمی‌تواند حق مطلب را ادا کند...خواندن جزء از کل تجربه‌ای غریب و منحصربه‌فرد است. در هر صفحه‌اش جمله‌ای وجود دارد که می‌توانید آن را نقلش کنید. کاوشی است ژرف در اعماق روح انسان و ماهیت تمدن. سفر در دنیایی است که نمونه‌اش را کمتر دیده‌اید. رمانی عمیق و پرماجرا و فلسفی که ماه‌ها اسیرتان می‌کند. به نظرم تمام تعاریفی که از کتاب شده نابسنده‌اند. این شما و این جز از کل.»
کتاب «جزء از کل» را علاوه‌بر نشر چشمه، انتشارات نیک فرجام با ترجمه‌ی «زهرا یعقوبیان» و انتشارات آتیسا با ترجمه‌ی زهره قلی پور ترجمه کرده است.
در بخشی از کتاب جزء از کل می‌خوانیم
فکر وحشتناکی بود، این که بالاخره یک روز خواهد مرد، این که قولی داده بودم که دیگر داشت خفه‌ام می‌کرد.
چه طور می‌توانستم این مسیر را بروم بی‌آنکه این زشت‌ترین فکر را از سرم دور کنم: «هی، مامان، زود باش بمیر!» تری گفت دیگر نروم خانه‌اش. بنا بر اصرار او، بسته به فصل، موقع کریکت یا راگبی همدیگر را می‌دیدیم. در طول بازی‌ها تری جزئیات گروتسک تعاونی دموکراتیک را برایم شرح می‌داد: این که چه طور هميشه شیوه‌شان را تغییر می‌دادند. هرگز یک کار را دو بار نمی‌کردند، يا اگر می‌کردند از یک مسیر دیگر می‌رفتند. مثلاً یک‌بار دو بانک را پشت سر هم زده بودند. اولی صبح بوده و همه کلاه دوچشمی سرشان گذاشته‌اند و کارمندها و مشتری‌ها را وادار کرده‌اند دمر بخوابند روی زمین. دومی زمان ناهار بوده و ماسک گوریل گذاشته‌اند و موقع دزدی فقط باهم روسی حرف زده‌اند و کارمندها و مشتری‌ها را وادار کرده‌اند دست‌به‌دست هم بدهند و به شکل دایره بایستند. سریع بودند. موفق بودند. و از همه مهم‌تر، ناشناس بودند. این ایده‌ی هری بود که تمام اعضای باند چند زبان باد بگیرند، حالا نه کامل، در حدی که برای دزدی لازم است: «پول رو بده.» «به شون بگو دستاشون رو بگیرن بالا.» «بریم.» از این جور چیزها. هری نابغه‌ی گمراه کردن ملت بود. مایه‌ی تعجب بود که این‌همه حبس کشیده بود. چند تا خبرچین پلیس هم پیدا کرده بود و به شان اطلاعات غلط می‌داد. برای یکی دو دشمن قسم‌خورده‌ی هری هم‌فکری کرده بودند، در آسیب‌پذیرترین حالت به شان حمله می‌کردند، وقتی که بیشتر از دو غذا روی اجاق داشتند.
تنها مشکل تأسیس تعاونی دموکراتیک، آرزوی دیرینه‌ی هری، تشدید پارانویای بی‌همتایش بود. کسی نمی‌توانسته برود پشتش! تمام مدت جوری راه می‌رفته که پشتش به دیوار باشد و اگر مجبور می‌شده به فضای باز برود مثل فرفره دور خودش می‌چرخیده. در جمعیت وحشت برش می‌داشته و وقتی میان آدم‌ها گیر می‌افتاده دچار اسپاسم‌های عضلانی شدید می‌شده. خنده‌دارترین صحنه وقتی بوده که مجبور می‌شده در فضای باز ادرار کند.
نمی‌رفته پشت درخت چون پشتش بی‌دفاع می‌شده؛ روبه‌جلو تکیه می‌داده به درخت، اسلحه به دست. در خانه هم کلی طناب و زنگ بسته بوده به همه‌جا تا اگر کسی خواست وارد اتاقش شود آژیر دست سازش به صدا دربیاید. هر روز روزنامه‌ها را چک می‌کرده تا ببیند اسمی از او برده‌اند يا نه. با چشمان از حدقه درآمده مثل دیوانه‌ها ورقشان می‌زده.
هری یک‌بار به من گفت «ارزش اخبار روزانه رو دست‌کم نگیر، همین اخبار جون خیلی از آدم‌های تحت تعقیب رو نجات داده. پلیس هميشه می‌خواد به همه ثابت کنه داره پیشرفت می‌کنه: طرف فلان جا مشاهده شده. فلان نشانه رو فلان جا پیدا کردیم، این‌ها رو بگذار کنار گرسنگی سیری‌ناپذیر مردم برای اخباری که هیچ ربطی به شون نداره و حالا بهترین چیز رو برای فراری یی که روی دور خلافه به دست آورده‌ی. تو فکر می‌کنی من پارانوییدم؟","['داستان و رمان', 'داستان و رمان خارجی', 'داستان و رمان سایر کشورها']",https://newcdn.fidibo.com/images/books/97567_24554_normal.jpg
سمفونی مردگان ,عباس معروفی‌,,"۳۹,۰۰۰",ققنوس," ۶۸,۰۰۰",۱۳۸۹/۱۰/۱۵,فارسی,2.06,۳۵۰ ,978-964-311-344-5,"سمفونی مردگان، رمانی برای انسانهای متفاوت!
عباس معروفی مانند اسمش نویسنده ای معروفی است که آثار ارزشمندش همیشه در ویترین مغاره ها به مخاطبان چشمک می زند. عباس معروفی نویسندهای است برای نسل آینده با آثاری از دل دهه شصت!
    بیشتر مردم عباس معروفی را با «رمان سمفونی مردگان» می شناسند. این شاهکار عباس معروفی، در اواسط دهه شصت منتشر شد و سر و صدای زیادی پس از نشر آن در بین جمعیت اهل مطالعه اتفاق افتاد، اما دلیل این حجم از استقبال و محبوبیت چیست؟ با ما همراه باشید تا در ادامه این مقاله بیشتر در مورد سمفونی ای به نام مردگان صحبت کنیم.
  علت شهرت سمفونی مردگان عباس معروفی
سمفونی مردگان کتابی است بسیار تراژدیک اما بسیار زیبا و عالی که برای همیشه در ذهن خواننده باقی خواهد ماند این کتاب داستان خانواده‌ای است که در زمان جنگ جهانی دوم، در اردبیل زندگی می کنند. خانواده‌ای که نمادی از یک جامعه است که خفقان در آن موج می‌زند و به ندرت روشنفکری در آن پیدا می‌شود.
نوع روایت معروفی در سمفونی مردگان منحصر به فرد است. راوی داستان چندین بار عوض می شود و هر بار داستان از دید یک شخص متفاوت بیان میشود. در بخش‌هایی از داستان یک واقعه از زاویه دید دو نفر مختلف بیان شده است و خواننده احساس و افکار دو نفر را درک می‌کند.
در هنگام خواندن متن کتاب سمفونی مردگان مدام شاهد تغییرات زمانی و مکانی هستیم و این بر جذابیت کتاب به قطع میافزاید. این رمان برندهٔ جایزه سال ۲۰۰۱ از بنیاد انتشارات ادبی فلسفی سورکامپ شده‌ و به زبان های آلمانی، انگلیسی، ترکی استانبولی، ترکی آذری و کُردی ترجمه شده است.
  نحوه شروع کتاب سمفونی مردگان
وقتی کتاب سمفونی مرگان را باز می کنیم به جای مقدمه با تفسیری از آیه 26 سوره مائده مواجه می شویم که:
قابیل گفت: من تو را البته خواهم کشت، هابیل در جواب گفت: مرا گناهی نیست که خدا قربانی پرهیزکاران را خواهد پذیرفت. اگر تو قصد کشتن مرا داشتی من هیچ وقت چنین قصدی برای تو نخواهم داشت، چرا که من از خدا میترسم!
شاید مخاطب با خواندن تفسیر این آیه در ابتدای کتاب تصویر داستانی که درباره دو برادر است را در ذهن خود مجسم کنند؛ اما این تمام ماجرا نیست چرا که عباس معروفی در ادامه، داستان جذاب و شگفت آوری را برای مخاطب تدارک دیده است.
  خلاصه سمونی مردگان، ملودی آرامی برای زندگی
تم اصلی داستان از ۴ مومان تشکیل شده است. یکی از اولین سوال هایی که برای مخاطبان قبل از مطالعه کتاب پیش می آید، معنی کلمه موومان است که به جای کلمه بخش و یا فصلی از کتاب از آن نام برده شده است.
«موومان» کلمه ای فرانسوی است و معنی بخش کاملی از یک اثر بزرگ تر موسیقی را می دهد. موومان برای آثاری مانند سمفونی و یا کنسرت های بزرگ به کار برده می شود و استفاده از این کلمه به جای کلماتی مانند بخش، فصل و یا قسمت در کتابی که نامش با سمفونی آغاز می شود بسیار هوشمندانه و حتی زیرکانه به حساب می آید؛ چرا که توانایی نویسنده را قبل از شروع داستان به رخ مخاطب می کشاند.
  داستان از کاروانسرای آجیل فروشها در اردبیل آغاز می شود که توسط مردی به شدت سنت گرا و تحت تاثیر عقاید قدیمی مذهبی گردانده میشود. رمان سمفونی مردگان درباره خانواده این مرد آجیل فروش است که 4 فرزند دارد. فرزند اولش یوسف نام دارد که طی سانحه ای که خودش مقصر آن به حساب میآمده، از همان ابتدای داستان مانند تکه گوشتی گوشه خانه افتاده است و زندگی نکبت باری دارد؛ چرا که نه می تواند زندگی کند و نه اختیاری برای مرگ خود دارد. حتی در قسمتی از داستان و حین سیمکشی خانه با اینکه یوسف داخل اتاق بود و همه از مرگ حتمی او حرف میزدند باز هم جان سالم به در برد و به زندگی بدون زنده بودنش ادامه داد.
اورهان پسر کوچک خانواده و عزیز دل پدر است. چرا که او به عنوان جوان ترین عضو خانواده وارث تمام تفکرات سنتی و غیر معقول پدرش است و به قول پدرش امید او برای آینده حجره به حساب می آید.
آیدین و آیدا خواهر و برادری دوقلو، با نشاط و پر انرژی هستند که بیشتر داستان حول ماجراهای این خواهر و علی الخصوص پسری به نام آیدین شکل میگیرد.
آیدین فرزند نفرین شده پدر است؛ چرا که او عاشق هنر و شعر است و بیشتر مواقع در زمان های خالی خود کتاب می خواند و یا شعر میگوید.
 پدر از درس خواندن و شعر گفتن آیدین خوشش نمی آید و دوست دارد به عنوان پسر بزرگ خانواده راه پدرش را که همان گرداندن حجره آجیل فروشی است را پیش گیرد، اما آیدیدن گوشش به این حرف ها بدهکار نیست و دوست دارد هر جور که شده پیشرفت کند و آینده ای درخشانی را برای خودش بسازد. او در این داستان نماینده جوان روشنفکری است که در زندان عقاید و سنت های غلط دست و پنجه نرم میکند.
آیدا دختری طفل معصوم است که در تمام داستان منتظر خواستگاری است تا با ازدواج با او بتواند خوشبخت شود. آیدا نماد احساساتی است که همیشه سرکوب شده؛ اما در قسمتی از داستان و با ورود خواستگار آبادانی انتخابش را به پدرش تحمیل می کند و در آخر هم با مخالفت پدر رو به رو می شود و بدون رضایت پدرش با پسری که در شرکت نفت کار می کند و وضع خوبی دارد ازدواج می کند و به آبادان می رود، اما رویای شیرین این دختر چندان هم طولانی نشد و پس از ماجراهای عجیب با خودسوزی خودکشی می کند و به سرنوشت تلخش پایان میدهد.
  سرنوشت آیدین در سمفونی مردگان
آیدین، جذاب ترین نقش داستان است که سختی های زیادی برای به دست آوردن یک زندگی معمولی کشیده است. پسر بد خانواده که همیشه با پدرش مشکل دارد چگونه به آرزوهایش می رسد؟ چگونه رویای فردایش را به خاطره تبدیل کند؟
با خواندن بخشهای مختلفی از داستان حتما به یاد آیدینهای زیادی در اطراف خود خواهید افتاد که تمام آرزوها و استعدادشان در عقاید و سنتهای کهنه و بیمصرف نابود شده. در قسمتی از داستان پدر خانواده تمام شعرها و کتاب های آیدین را می سوزاند و آتش شعله وری که از کاغذ ها بالا می آید، مسیر زندگی آیدین را به طور کل تغییر میدهد.
آیدین از خانه فرار می کند و به کارگاهی در زیر زمین یک کلیسا پناه میبرد و در آنجا به ساختن آثار هنری با چوب مشغول می شود و به دلیل ترس از پیدا شدنش توسط پدر، خود را از زندگی در خارج از زیر زمین کلیسا محروم میکند.
آیدین در این زمان و در سکوت و تنهایی کتاب میخواند، شعر میگوید و در خفقان و تاریکی زندگی میکند و پس از علاقمندی به دختر برادر صاحب کاری که به او پناه داده و سورمه نام دارد با او ازدواج میکند.
خوشبختی آیدین چندان طولانی نبود، چرا که با شنیدن خبر خودسوزی خواهرش از غار تنهایی که برای خود ساخته بود بیرون میآید و به آغوش خانواده برمیگردد و باز هم با اصرار پدرش برای کار در حجره مواجه می شود. پس از مدت کوتاهی پدر میمیرد و وصیت میکند تمام ارث به صورت مساوی بین پسرانش تقسیم شود.
پایان تلخ سمفونی مردگان، شخصیتهایی که زنده نیستند!
پس از مرگ آیدا و پدر، مادر خانواده هم دق می‌کند و میمیرد و البته در قسمتی از داستان سورمه همسر آِیدین هم به دلایل نامعلومی از دنیا می‌رود و این سمفونی را برای مردگان در موومان چهارم کامل می‌کند.اما پس از خواندن وصیت نامه پدر حسادت اورهان نسبت به آیدین بیش از پیش می‌شود، چرا که او معتقد است برای حجره خیلی بیشتر از آیدین زحمت کشیده و باید سهم بیشتری از ارث پدری به او برسد.
اورهان پس از آنکه خیال خود را از حضور برادر دیگری به نام یوسف راحت میکند و او را میکشد به آیدین مغز چلچله میخوراند و آیدین را دیوانه میکند.
آِیدین پس از دیوانه شدن در شهر به سوجی معروف میشود و همچنان نسبت به اورهان محبوبیت بیشتری بین همسایهها و مشتریان حجره پیدا می کند. اورهان که از این وضع خسته میشود، زنده بودن آیدین را سدی در مقابل ادامه فعالیتها و پیشرفت خود میبیند، به فکر قتل برادرش میافتد، اما به طرز نامعلومی در سرمای بد زمستان عجل مهلتش نمیدهد و میمیرد.
جملات زیبای سمفونی مردگان
در برخی از صفحات کتاب سمفونی مردگان بعضی جملات عباس معروفی عجیب به دل می نشیند و مخاطب دوست دارد آن را در گوشهای از سررسید روزانهاش بنویسد و هر روز مرورش کند. بعضی از قسمتهای داستان مثل وقتی که سورمه درباره تنهایی صحبت میکند که: وقتی آدم یک نفر را دوست داشته باشد، بیش‌تر تنهاست. چون نمی‌تواند به هیچ‌کس جز به همان آدم بگوید که چه احساسی دارد؛ و اگر آن آدم کسی باشد که تو را به سکوت تشویق می‌کند، تنهایی تو کامل می‌شود…!
و یا زمانی که جملات سادهای بین دکتر و سکوت آیدین در مطب اتفاق میافتد. دکتر گفت: مریض کدام یکیتان است؟
با دست به آیدین اشاره کردم و نشستم.
دکتر گفت: چهاش هست؟
گفتم: توی سرش بازار مسگرهاست. توی دلش رخت میشورند. توی پاهاش سیم میکشند.
دکترگفت: ببرش دیوانهخانه.
و یا این جمله معروف که برای طرفداران معروفی آشناست:
همه این حرفها احساس واقعیم بود. هنوز هم هست، اما پیش از اینکه گرفتار تو بشوم باید بروم. باید شوق را توی دلم بکشم. باید عشق را توی دلم سر ببرم.
برای خواندن این کتاب دنبال بهانه نباشید، فضای سیاه و زخم زده داستان را برای کنار گذاشتن این کتاب بهانه نکنید؛ چرا که شاید آیدین درون شما نیازمند التیام باشد و بخواهد کمی با داستان همزاد پنداری کند. 
دیگر آثار عباس معروفی
رمانهای عباس معروفی شاخصهها و ویژگیهای خاص و منحصر به فرد این نویسنده را دارد. تصویرسازی درست و به جا یکی از جذاب ترین ویژگیهای قلم عباس معروفی است؛ چرا که مخاطب در هر سن و سال و در هر دوره و زمان می‌تواند با دنبال کردن رمانهای عباس معروفی پا به دنیایی بگذارد که نویسنده برای مخاطب ساخته است.
در ادامه بهترین و جذاب ترین آثار معروفی را با هم مرور می کنیم.
سال بلوا
تماماً مخصوص
فریدون سه پسر داشت
نام تمام مردگان یحیاست
پیکر فرهاد
 ","['داستان و رمان', 'داستان و رمان ایرانی']",https://newcdn.fidibo.com/images/books/1631_63289_normal.jpg
وقتی نیچه گریست,اروین یالوم,سپيده حبيب,"۳۵,۰۰۰",قطره," ۶۵,۰۰۰",۱۳۹۹/۱۰/۰۱,فارسی,3.13,۵۱۲ ,978-600-119-202-9,"قبل از خواندن کتاب وقتی نیچه گریست نوشتهُ اروین یالوم با ترجمه سپیده حبیب چه روشی دارید؟ آیا تحقیقی در مورد داستان آن انجام داده‌اید؟، یا شما فقط بدون هیچ گونه اطلاعات قبلی خواندن کتاب را شروع می‌کنید؟ من شخصاً گزینه دوم را ترجیح می‌دهم. بدون اینکه ایده‌ای از آنچه در مورد این رمان بزرگ داشته باشم، خواندن را شروع کردم. در میانه‌های کتاب با خود گفتم: «پرسش‌ها چه هستند؟ و آیا پاسخ‌هایی به فراخور آن وجود دارد؟ علائم اصلی عجز و ناتوانی فردریش نیچه چیست‌اند؟ و یوزف برویر چگونه می‌تواند به روان نیچه وارد شود؟»
 نیچه هرگز عامل روانی را قبول نمی‌کند و از بروئر می‌خواهد که فراتر از آن نگاه کند. در سطح طرح، این موجب می‌شود اتفاقات خنده‌داری رخ دهد، زیرا بروئر عمداً این اختیار را انتخاب کرد تا مسیری را برای دستور کار پنهانش فراهم کند تا نیچه را به افشای وسواس خود با لوسالومه منجر کند. نیچه در عوض، بر روی مسئله واقعیت‌هایی که در پشت نشانه‌ها قرار دارد تمرکز می‌کند، نشانه‌ها خانه اصلی فلسفه است و البته این خانه آینده روانکاوی است. نیچه همیشه به یاد می‌آورد «تبدیل شو به آنچه که هستی» دکتر بروئر مردی روشنفکر است، اما حتی دنیای مدرنش هم تحت فشار روان‌شناختی نیچه قرار دارد. ادامه کتاب را شروع کردم و دوباره به خود گفتم: «بروئر در درمانش باید به دنبال کشف ماهیت واقعی ناامیدی جمعی انسان‌ها باشد»
  موضوع کتاب وقتی نیچه گریست
این کتاب داستان خیالی از روابط بین فریدریش نیچه فیلسوف و یوزف بروئر یکی از بنیان‌گذاران علم روانشناسی است. نیچه و بروئر در دوره یکدیگر زندگی و کار می‌کردند، اگر چه هیچ شواهدی از ملاقات آن‌ها وجود ندارد، ولی اروین یالوم از این دو شخصیت برجسته کتابی منحصر به فرد نوشته است.
در کتاب، نیچه و بروئر نه تنها یکدیگر را ملاقات می‌کنند، بلکه جلسات شدید ذهنی نیز بین آن‌ها شکل می‌گیرد. این جلسات را بروئر ترتیب می‌دهد تا از این طریق با استفاده روش «گفتگو درمانی» که به تازگی کشف کرده است به درمان سردردهای شدید میگرنی نیچه بپردازد.
در ابتدا بروئر نیچه جوان را نمی‌شناخت، ولی او توسط زنی به نام «لوسالومه» که عشق فاجعه آمیزی با نیچه داشت، با فیلسوف آلمانی آشنا می‌شود. سالومه برای ترس از خودکشی نیچه به بروئر التماس می‌کند تا او را درمان کند. بروئر موافقت می‌کند، زیرا او به خوبی درباره ترس عشق و تنش‌های بعد از آن آگاهی دارد.
بروئر مدام تلاش می‌کند تا نیچه را به جلسات معاینه پزشکی خود بکشاند، ولی نیچه هرگونه تلاش او را برای ایجاد مکالمات شخصی نمی‌پذیرد. بروئر درک می‌کند که او با شخصی بسیار باهوش و خوددار طرف است و به راحتی نمی‌تواند وارد روح و روانش شود. در نهایت هر دو به توافق می‌رسند که بروئر تنها علائم فیزیکی نیچه را بررسی کند.
داستان کتاب بسیار روان و مجذوب کننده است و خواننده را در هزارتوی اندیشه نیچه می‌برد و درصدد آن است که شناختی هر چند مختصر از زندگی او به دست آورد. نویسنده کتاب اروین یالوم که خود نیز روانشناس است، در نگارش کتاب از بسیاری اطلاعات واقعی، از جمله نامه‌ها و خاطرات نیچه در داستان پردازی استفاده کرده است. او کتاب را در سال 1992 منتشر و آن را به یکی بهترین کتاب‌های روانشناسی تبدیل کرد.
  نقد کتاب وقتی نیچه گریست
هیچ‌کس نمی‌تواند بگوید که آیا این کتاب تصویر واقعی این مرد بزرگ است، اما واقعاً هم مهم نیست. اهمیت این کتاب نه از طریق توصیف شخصیت‌های آن، بلکه کنکاش نویسنده برای شناخت بیشتر نیچه است. کتاب از موضوعاتی که نیچه در زندگی واقعی‌اش با آن‌ها درگیر بود: ترس از پیری، مرگ، یکنواختی زندگی و تنهایی سخن گفته است.
هر کس می‌داند که این ترس‌ها، احساساتی است که زندگی آن‌ها را مختل می‌کند، شک و تردیدهایی است که به موانع در زندگی روزمره آن‌ها پدیدار می‌شود و چنین انسانی در تمام طول زندگی در حال مبارزه با چنین ترس‌هایی است. هر کسی نمی‌تواند با این چالش‌ها مواجه شود و یا حتی آن‌ها را تصدیق کند.
اروین ایالوم در خاطراتش گفته بود: «من فکر کردم بهترین کاری که باید انجام دهم این بود که یک رمان بزرگ بنویسم، اما قبل از آن تصمیم گرفتم تا در زمینه روانشناسی تحصیل کنم.»
بنابراین، روان‌پزشکی پاسخی برای پرسش‌های او شد. او در کتابش قصد دارد نشان دهد که چگونه روان درمانگری ممکن است در شرایط مختلف اختراع شود. در واقع، نیچه و بروِئر هرگز یکدیگر را ملاقات نکردند، اما یالوم ارتباطی بین روانکاوی در سال 1882 و آثار فریدریش نیچه و پیشینه متافیزیکی او را می‌بیند.
یالوم می‌گوید: «تاریخ روانشناسی با فروید آغاز نمی‌شود، بلکه با فیلسوفان باستان شروع می‌شود. نام‌هایی مانند اپیکور، دِموکریت و افلاطون.» برای این کتاب، او قصد داشت از آنچه نیچه می‌خواست در مورد ناامیدی و رنج‌های انسان بیان کند، در زمینه کار روانشناسی خود بهره ببرد.
فردریش نیچه در سال 1882 میلادی شاهد یک بیماری شدید در زمینه افسردگی و چند بیماری جسمی ناتوان کننده بود (همان‌طور که در آن زمان این موضوع را نامه‌ها و نوشته‌های خود بیان کرده بود). در همان سال، یوزف بروئر مطالعه موردی برجسته خود را با بانویی به نام «آنا» از طریق تمرکز بر تکنیک‌های گفتگو درمانی انجام داده بود. بروئر به علائم بیماری‌های فیزیکی و روان‌شناختی نیچه می‌پردازد: میگرن‌های شدید، تهوع، مشکل بینایی، اختلالات مزمن، اعتیاد به قرص‌های خواب آور و حساسیت عصبی شدید.
با این حال، راهی که اروین یالوم برای روانشناسی پی می‌گیرد، بیشتر در مقیاس دقت تاریخی و کیفیت افکار مورد بررسی قرار می‌گیرد. یالوم از طریق گفتمان بین بروئر و نیچه بر ارزش‌ها و آرمان‌های نیچه را این بار با زبان روانشناسی توصیف می‌کند و موضوعات روان‌شناختی خود را در لابه‌لای فلسفه بیان می‌کند.
با این حال، به مقالات نیچه با بروئر، یالوم مجبور شد جلسه‌ی کاملاً فانتزی لوسالومه و بروئر را ایجاد کند و سالومه را به عنوان راه حل نهایی برای مراقبت از سلامتی و احساسات نیچه یاری دهد. در حالی که هیچ کدام از این‌ها تاکنون در واقعیت رخ نداده است. یعنی نیچه بدون شک در طول این دوره از روایت داستان از شهر وین عبور کرده بود، ولی نمی‌دانیم دقیقاً در چه زمان!
  جملاتی از کتاب وقتی نیچه گریست
نیچه که گله‌های بروئر به وضوح درش بی‌اثر بود، مانند معلمی که به پسر بچه‌ی عجولی پاسخ می‌دهد، گفت: «به موقع چگونه غلبه کردن را به شما خواهم آموخت. شما می‌خواهید پرواز کنید، ولی پرواز را نمی‌توان با پرواز آغاز کرد، ابتدا باید چگونه راه رفتن را به شما بیاموزم و نخستین گام در راه رفتن، درک این نکته است، کسی که از خویش تبعیت نکند، دیگری بر او فرمان خواهد راند. سهل‌تر و بسیار سهل‌تر است که از دیگری اطاعت کنی تا خود، راهبر خویش باشی.» با گفتن این جملات، نیچه شانه‌ی کوچکش را برداشت و مرتب کردن سبیلش پرداخت.
«اطاعت از دیگران، ساده‌تر از فرمان‌برداری از خود است؟ پرفسور نیچه، چرا مرا شخصی‌تر مورد خطاب قرار نمی‌دهید؟ معنای سخنتان را می‌فهمم، ولی آیا با من صحبت می‌کنید، با این سخن چه کنم؟ مرا عفو کنید اگر این گونه زمینی صحبت می‌کنم. در حال حاضر، امیالم دنیوی است. من به دنبال چیزهای ساده‌ام، این که در ساعت سه صبح، خوابی بدون کابوس داشته باشم و از فشاری که بر قفسه‌ی سینم حس می‌کنم، تا حدی رهای یابم. در اینجاست که هراس من لانه کرده است.» و با انگشت به وسط جناغ سینه اشاره کرد.
ادامه داد: «در حال حاضر به گفت های شاعرانه و انتزاعی نیازی ندارم، بلکه نیازمند چیزی انسانی و بی واسطه‌ام. احتیاج دارم شخصی و خصوصی با موضوع درگیر شوم: آیا می‌توانید تجربه‌ی مشابه خود را با من در میان  بگذارید؟ آیا شما هم عشق یا وسواسی مانند من داشته‌اید؟ چگونه آن را از سر گذرنده‌اید؟ آیا بر آن چیره شدید؟ چقدر طول کشید؟
نیچه در حالی که شانه را به کناری می نهاد و با سؤال بروئر را نادیده می‌گرفت، گفت: «موضوع دیگری هم هست که در نظر داشتم امروز با شما در میان بگذارم. به اندازه‌ی کافی وقت داریم؟»
بروئر بر صندلی تکیه زد. روشن بود نیچه قصد دارد همچنان سؤالاتش را نادیده بگیرد. تصمیم گرفت صبور باشد. با ساعتش نگاهی انداخت و گفت پانزده دقیقه‌ی دیگر وقت دارد. «هر روز از ساعت ده، به مدت سی تا چهل دقیقه نزد شما خواهم بود، البته در صورت بروز پیشنهادی اضطراری ناچار می‌شوم زودتر اینجا را ترک کنم.»
کتاب وقتی نیچه گریست با ترجمه سپیده حبیب را می‌توانید در نسخه الکترونیکی پی دی اف (PDF) از سایت فیدیبو دانلود کنید، همچنین اگر از گوش فرادادن به داستان بیشتر از خواندن لذت می‌برید، خرید آنلاین نسخه کامل و یا خلاصه آن را در قالب کتاب صوتی پیشنهاد می‌دهیم.
  بهترین ترجمه کتاب وقتی نیچه گریست
در میان چندین ترجمه‌ی مختلف از این کتاب، ترجمه خانم سپیده حبیب را می‌توان بهترین نمونه دانست. انتشارات قطره این رمان را در 480 صفحه‌ای منتشر کرده است.
  درباره فیلم وقتی نیچه گریست
این فیلم آمریکایی اقتباس شده از رمان اروین یالوم می‌باشد که توسط پینچاس پری در سال 2007 کارگردانی و ساخته شده است.
در زمانی که فقط یک داستان روایت می‌شود، ارزش زیادی برای این فیلم وجود دارد. اولاً روایت داستان تقسیم شده و از طریق استفاده از توالی‌های متعدد فیلم ادامه می‌یابد. این دنباله شاید برجسته‌ترین نکته فیلم باشد؛ مجموعه‌ای از تئاتر‌های سنتی برای انتقال موقعیت‌ها و زمینه‌های رؤیایی و احساسات بروئر، به شیوه‌ای که واقعاً برای مخاطبان تازگی دارد.
در میان هر یک از شخصیت‌ها، هیجان زیادی به نمایش گذاشته شده است. بحران وجودی بروئر به طور واقعی قابل دسترسی است، ولی باید برای مخاطبان ارتباط بیشتری ایجاد کند. در مرحله دوم، ویژگی‌های سینمایی (کار دوربین، موسیقی متن و بیشتر) فضایی سازگار و جذاب برای فیلم ایجاد می‌کنند.
از لحاظ عملکرد، بازی‌ها در سطح معقولی است؛ علیرغم همدردی که ممکن است شرایط آن‌ها ایجاد کند، در مورد نمایش خصوصیات شخصیت‌ها، احساسی مشخص وجود دارد و بازی‌ها بسیار پخته نشان نمی‌دهد.
از منظر علاقه‌مندان به نیچه، فیلم بسیار ناامید کننده است. بدون توجه به مسئله‌ای گریم نیچه با آن سبیل‌های کوتاه (در واقعیت سبیل‌های بلندی داشته)، تصویر واقع‌گرایانه‌ای از نیچه به دست نمی‌دهد. نیچه بسیار شبیه به یک استاد دانشگاه عجیب و غریب است تا شخصیت انقلابی و تأثیرگذار!. در کل، فیلم در حد متوسط نه عمق کتاب را و نه شخصیت‌های آن را به خوبی پرورش می‌دهد، ولی برای مخاطب علاقه‌مند می‌تواند تا این حد هم جذاب باشد.
  چرا باید کتاب وقتی نیچه گریست را بخوانیم؟
این کتاب را برای سرگرمی مطالعه نکنید، این کتاب را بخوانید تا نسبت به زندگی درک جدید به دست آورید. در صفحات آخر نیچه به دکتر بروئر ترس بزرگ خود را نشان داد و این همان ترس بزرگ من بود که کلمات کتاب آن را بهتر از آنچه من می‌توانستم برایم توصیف کرد. من مجبور شدم این کتاب را لحظه‌ای کنار بگذارم و فقط بگویم «خدای من!»
این کتاب به معنای باورنکردنی شما را با خودتان روبرو می‌کند و در کنار تفسیرهای فلسفی نیچه که به زبانی ساده موضوعات پیچیده‌اش را بیان می‌کند، رویکردی روانشناسی دارد. خواننده به خوبی می‌تواند در لابه‌لای کتاب خلق و خوی را به درستی کشف کند و بداند در کجای زندگی‌اش قرار دارد. به عبارتی، گفتگوی بین نیچه و بروئر، گفتگوی فرد با خویشتن است.
زمانی خواندن کتاب را شروع کنید که آماده این باشید که خود را به آن اختصاص دهید. شروع کتاب شاید تا حدودی جذاب نباشد، ولی تا حضور نیچه و برخورد او با بروئر بهتر است صبر کنید؛ شنیدن نام فیلسوف بزرگ آلمانی خود به تنهایی اشتیاق عجیبی در آدمی ایجاد می‌کند.","['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/62882_79534_normal.jpg
مغازه خودکشی,ژان تولی,احسان کرم‌ویسی,"۲۱,۰۰۰",چشمه," ۳۸,۰۰۰",۱۳۹۶/۱۰/۱۵,فارسی,0.76,۱۱۴ ,978-600-229-881-2,"بعضی رمان‌ها خلاف جریان آب شنا می‌کنند و این داستان را بسیار خواندنی‌تر و جذاب‌تر می‌کند. کمدی سیاه یک ژانر معروف در ادبیات است که با بیان واقعیات جامعه به زبان طنز سعی دارد هم از اتفاقات جامعه بگوید و هم با روایت کمدی لبخند بر روی لب خواننده بیاورد. یکی از معروف‌ترین کتاب‌های کمدی سیاه مغازه‌ی خودکشی به قلم ژان تولی است. شما با خواندن این کتاب به شهری در آینده‌ی دور می‌روید. جایی بی‌نام و نشان که ممکن است با آن احساس نزدیکی کنید. در سال ۲۰۱۲ نیز از این کتاب یک انیمیشن فرانسوی ساخته شد.
درباره‌ی کتاب مغازه‌ی خودکشی
مغازه‌ی خودکشی کتابی در ژانر کمدی سیاه است که داستان شهری را روایت می‌کند کنه در هیچ کجای داستان اسمی از آن برده نمی‌شود. در این شهر که درگیر تغییرات اقلیمی دچار بحران شده است، هیچ گلی نمی‌روید و هوا بسیار بد است. مردم به‌شدت افسرده هستند و برای زندگی کردن و تلاش کردن هیچ انگیزه‌ای ندارند. در همان شهر غم‌زده یک مغازه‌ای وجود دارد که اوضاع در آن خیلی هم بد نیست. مغازه‌ی خودکشی. یک خانواده‌ی پنج نفره که به صورت خانوادگی و اجدادی این مغازه را اداره می‌کنند. در این مغازه هر چیزی که به کردم برای خودکشی کمک کند به فروش می‌رسد. هر چیزی مانند سم، طناب و هر چیز دیگه‌ای که به مرگ ختم شود. این مغازه یک شعار دارد، «اگر در زندگی موفق نبودید، حداقل مرگ موفقی داشته باشید.»
مغازه‌ی تواچ به مردم شهر برای نحوه‌ی خودکشی مشاوره می‌دهد و برایشان روش‌های مرگ را تضمین می‌کند. از افتخارات این مغازه این است که افراد معروفی چون مرلین مونرو، میشیما، ون گوگ و ... نیز از مشتریان این مغازه بودند. روال داستان تا ورود آلن به همین صورت است. آلن جوان‌ترین عضو این خانواده است. با ورود آلن، قصه به کل تغییر می‌کند و اتفاقات جدیدی رخ می‌دهد. عشق به زندگی. اما پایان داستان بسیار تعجب برانگیز و شوکه کننده است.
درباره‌ی ژان تولی نویسنده کتاب مغازه‌ی خودکشی
ژان تولی نویسنده، فیلم‌نامه نویس و کاریکاتوریست فرانسوی است که در تاریخ ۲۶ فوریه سال ۱۹۵۳ متولد شد. او قلم بسیار خوبی در روایت داستان و نوشتن رمان دارد و گه‌گداری نیز زندگی‌نامه می‌نویسد. او تا به امروز حدود ۱۰ کتاب موفق و پرفروش تألیف کرده است و جوایز ادبی بسیار زیادی را اخذ کرده است. از دیگر کتاب‌های پرفروش و معروف این نویسنده می‌توان به رمان آدم‌خواران اشاره کرد.
درباره‌ی ترجمه‌ی کتاب مغازه‌ی خودکشی
کتاب مغازه‌ی خودکشی تاکنون به بیست زبان مختلف از جمله زبان فارسی ترجمه شده است. از جمله مترجمانی که این کتاب را به زبان فارسی برگردانده‌اند می‌توان به سودا وهاب‌زاده - نشر عطر کاج - و محمدرضا آبیار - نشر چلچله - اشاره کرد؛ اما یکی از بهترین ترجمه‌های کتاب مغازه‌ی خودکشی را احسان کرم ویسی انجام داده است. کتاب دیگری که احسان کرم ویسی از این نویسنده ترجمه کرده است کتاب آدم‌خواران است.
کتاب مغازه‌ی خودکشی برای چه کسانی مناسب است؟
به نظر فیدیبو، کتاب مغازه‌ی خودکشی را می‌توان به همه پیشنهاد کرد. هرکسی که علاقه‌مند به خواندن کتاب‌های داستانی باشد از مطالعه‌ی این رمان لذت می‌برد. کتاب مغازه‌ی خودکشی یک هدیه‌ی مناسب است برای هر کسی که به داستان و ادبیات علاقه‌مند است. برای دانلود کتاب مغازه‌ی خودکشی می‌توانید از طریق همین صفحه اقدام کنید. برای دوستداران کتاب صوتی هم نسخه‌ی صوتی آن در وب‌سایت فیدیبو موجود است. کتاب صوتی مغازه‌ی خودکشی را نشر صوتی رادیو گوشه با صدای گیرای هوتن شکیبا منتشر کرده است.
نکوداشت‌های کتاب مغازه‌ی خودکشی
-  کتابی لذت‌بخش و تفکربرانگیز  (Vulpes Libris)
-  یک مغازه‌ی خودکشی که سرشار از زندگی است  (Le Figaro)
-  بدیع و به شکل غیرمنتظره‌ای گزنده؛ کتاب «مغازه خودکشی»، یک اثر کلاسیک جاودان است. (The trust about a books)
در بخشی از کتاب مغازه‌ی خود کشی می‌خوانیم؛
«مغازه‌ی خودکشی بفرمایید.»
خانم تواچ که لباس سرخ خونی تن کرده بود. تلفن را برداشت و از تلفن کننده خواست گوشی را نگه دارد. «یک لحظه گوشی آقا» و باقی پول مشتری زنی را داد که قیافه‌اش از نگرانی کج شده بود. او با پاکتی که نشانی مغازه‌ی خودکشی رویش بود مغازه را ترک کرد. روی پاکت شعار مغازه چاپ شده بود. «آیا در زندگی شکست خورده‌اید؟ لااقل در مرگتان موفق باشید.» لوکریس با مشتری خداحافظی کرد و دوباره گوشی را برداشت.
«الو؟ آه، موسیو چنگ شمایید؟! البته که به جا می‌آرم. امروز صبح طناب خریدید. این طور نیست؟ بله ...؟ شما می‌خواید که ما ...؟ نمی‌شنوم - احتمالا تلفن همراه مشتری آنتن نمی‌دهد - ما رو به تشییع جنازه‌تون دعوت کردید؟ آه. واقعا لطف کردیدا ولی کی می‌خواید انجامش بدید؟ آه ... طناب دور گردن‌تونه؟ خب امروز که سه‌شنبه ست؛ فردا چهارشنبه، پس تشیع جنازه‌تون میوفته پنج‌شنبه دیگه» درسته؟ اجازه بدید از شوهرم بپرسم
به پشت مغازه رفت و داد زد: «میشیما! موسیو چنگ پشت تلفنه. سرایدار مجتمع مذاهب از یاد رفته ... آرهه همون ... آزمون می‌خواد که پنج‌شنبه تو خاک سپاریش شرکت کنیم. این همون روزی نیست که قراره بازاریاب شرکت مرگ آوران بیاد؟ آهان پس اون پنجشنبه‌ی هفته‌ی بعده خیله خب.»
دوباره گوشی تلفن را برداشت: «الو؟ موسیو چنگ ...؟ الو ...؟» وقتی فهمید چه اتفاقی افتاده تلفن را قطع کرد. «هرچند طناب خیلی ابتداییه هميشه مؤثره. باید باز هم سفارش بدیم ...» آه مرلین بیا ببینم.
مرلین تواچ هفده ساله شده بود. بی‌حوصله و شل و ول، با سینه‌های بزرگ و خجالت‌زده از اندام پرش، تیشرت تنگی به تن داشت که رویش این شعار نوشته شده بود: «زندگی می‌کشد.» خیلی خشک و بی‌رمق گردگیر را در دستانش گرفته بود و لبه‌ی قفسه‌ی تیغ‌هایی را پاک می‌کرد که برای رگ زدن چیده شده بود. برخی از آن‌ها زنگ زده بود. روی برچسب کنار آن‌ها نوشته شده بود: «حتی اگر رگتان را عمیق تبرید، کزاز خواهید گرفت.»
مادر به دخترش گفت: «برو گل‌فروشی تریستان و ایزود و یه تاج گل بگیر. یادت باشه کوچیک بگیری. بهشون بگو روی کارت بنویسند برای «موسیو چنگ، مشتری‌مان از طرف مغازه‌ی خودکشی». احتمالا چندتایی مستأجر از مجتمع میان و می‌گن از پسش براومد. واسه‌ی ما تبلیغ خوبی می‌شه. یالا دیگه. معطل نکن. بعدش می‌تونی تاج گل رو به نگهبان جدید قبرستون بدی.»
                     ","['داستان و رمان', 'داستان و رمان خارجی', 'داستان و رمان فرانسه']",https://newcdn.fidibo.com/images/books/85720_97025_normal.jpg
عاشقانه من پیش از تو,جوجو مویز,مریم مفتاحی,"۶۰,۰۰۰",آموت," ۷۱,۰۰۰",۱۳۹۵/۱۰/۱۵,فارسی,2.49,۵۳۶ ,978-600-6605-42-5,"من پیش از تو
رمان عاشقانه من پیش از تو نوشته جوجو مویز را با ترجمه مریم مفتاحی به صورت الکترونیکی خریدم. بر این قصد بودم که بتوانم هر شب قبل از خواب بخشی از آن را بخوانم. شروع کردم، در گوشه‌ای از اتاق در سکوتی جاودانه داستان عاشقانه بین لوئیزا کلارک و ویل ترینر را از طریق تبلت می‌خواندم. آنقدر با کتاب اُنس یافته بودم که احساس می‌کردم از زندگی‌ام الهام گرفته شده است. هر شبم آکنده از غم، شادی، اشک و خنده بود، بی‌آنکه بدانم در کجایم، در داستان غرق شده بودم. هر لحظه بخش از رمان انگار تداعی بخش خاطره‌ای دور و تجربه‌ای نزدیک بود. مواقعی بعد از خواندن رمان من پیش از تو، افسردگی وجودم را می‌گرفت و زمانی از حس عاشقانه لبریزم می‌کرد. وقتی آخرین صفحات کتاب را خواندم و پایان داستان را فهمیدم، پیش از پیش به زندگی‌ام بالیدم؛ به ناگهان از جایم برخاستم و شتابان به اتاق همسرم رفتم و او را که بر روی ویلچرش نشسته بود، بوسه باران کردم. سپس همسرم رو به من کرد و گفت: «من فقط می‌خواهم مردی باشم که دختری با لباس قرمز در کنارم و در کنسرت موسیقی زنده نشسته‌ است؛ فقط برای چند دقیقه بیشتر.»
  در مورد رمان عاشقانه من پیش از تو
این روزها به ندرت رمان عاشقانه‌ای خواهید یافت که درس زندگی دهد، یا اینکه قهرمانان کتاب در پایان با قلب مخاطب همراه شوند. اثر پرفروش من پیش از تو نوشته رمان‌نویس مشهور انگلیسی جوجو مویز از این دست کتاب‌ها است.
کتاب با لوئیزا کلارک که دختری جوان و 26 ساله است شروع می‌شود. او که جاه طلب و موفق نیست، مدام در داشتن شغلی پایدار و همیشگی شکست می‌خورد. لوئیزا با سمت پیشخدمت در کافه‌ای محلی مشغول به کار است و شغلش به عنوان کمک درآمدی برای خانواده‌ فقیرش است. در ادامه داستان، دیری نمی‌گذرد که کارش را از دست می‌دهد.
او که بسیار مأیوس شده، به سفارش دوست ورزشکارش «پاتریک» به مرکز کاریابی می‌رود. از آنجا او پیشنهاد مصاحبه برای سرپرستی فردی بالغ اما معلول را می‌پذیرد. او مرد جوانی به نام «ویل ترینر» می‌باشد که از طبقه بالای جامعه است. او روزگاری فردی بسیار پر جنب و جوش با آرزوهای بزرگ بود، ولی به علت تصادف با موتورسیکلت فلج شده و تمام وقت بر روی صندلی چرخ‌دار (ویلچر) نشسته و تمایل خود را برای زندگی از دست داده است. مادر ویل، کامیلا به خوبی می‌داند چگونه اوضاع را مدیریت کند تا روزی که او برای پایان دادن به نابسامانی‌های فرزندش، دختری شاد، سرزنده‌ و با احساس را که همان لوئیزا است را استخدام می‌کند.
نویسنده باهوش سرشارش در دام عاشقانه‌های کلاسیک گرفتار نشده و بیشتر به دنبال نمایش و تأکید بر ویژگی‌های مهم زندگی است. این کتاب به ما می‌آموزد که چگونه زندگی را به چالش بکشیم و کجا باید داستانی عاشقانه و شیرین را در پس‌زمینه‌ای از رویدادهای آموزنده زندگی، نه با صدایی بلند و نه خیلی محو شده در عشقی خوش‌بینانه را دید. اگر شما به دنبال رمانی واقع‌بینانه هستید و نمی خواهید تنها سرانجام عشق را ببینید، باید به دوردست‌ها خیره شوید، جایی که داستان لوئیزا و ویل می‌خواهد تصوری پایدار در ذهن خواننده ایجاد کند.
جوجو مویز، رمان من پیش از تو را بسیار روان نوشته است و با احساسات عمیق از سر آگاهی خواننده را متحول می‌کند. گفتگوها در کتاب خنده‌دار، جذاب و آزاد است. داستان دوستی بین لوئیزا کلارک و ویل ترینر از دل دعواها، ناسازگاری‌ها و سوء تفاهمات بیرون می‌آید.
شخصیت‌های کتاب، واقعی و صادقانه رفتار می‌کنند و با نقص‌های خود به خوبی روبرو شده و سعی در برطرف کردنشان هستند. رفتار لوئیزا کلارک واقع گرایانه است و رشد شخصیت او به اندازه کافی قانع کننده است تا خواننده بتواند به خاطر شیرین بودن، طبیعت احساسی و تعلق خاطرش برای مراقبت از ویل، با او همزادپنداری کند. از سوی دیگر، ویل ممکن است ناراحت کننده، خودمحور و در عین حال شخصیتی ناخوشایند به نظر رسد و مخاطب تنها برای او تأسف می‌خورد. اما با پیشرفت داستان، می‌توان تصویری پرجنب‌و‌جوش از مردی سرشار از زندگی و عشق را دید.
    نویسنده تفسیر تازه‌ای از داستان‌های عاشقانه در سطوح رایجش را ارائه می‌دهد و از حساسیت‌های بی‌مورد بر مخاطب جلوگیری می‌کند. شخصیت‌ها فوراً در دام عشق نمی‌افتند، اما نخست دوستی و اعتماد را پرورش می‌دهند؛ زیرا آنها ناامیدی و سختی‌های زندگی را درک کرده‌اند. لوئیزا در بخشی از کتاب می‌گوید: «شما خوشحالی مرا می‌سازید، حتی زمانی که خیلی بداخلاق می‌شوید. من ترجیح می‌دهم با شما باشم، نسبت به هر کس دیگری در جهان.»
با خواندن کتاب، گاهی ممکن است از سر خنده، دیوانه‌وار شاد شوید و یا گاهی سیل‌آسا اشک ریزید. جادوی کلمات از سوی نویسنده نه تنها قدرتمند، بلکه زیبا هستند و می‌توانند خواننده را با عمیق‌ترین احساسات درونی‌اش مواجه کند. به طور کلی، کتاب بسیار غیر منتظره و با حالتی بسیار دلهره‌آور به پایانش نزدیک می‌شود. قسمت‌های نخستین تا میانه‌های رمان روایتی ساده و مستقیم دارد، اما در نهایت، شما به نقطه‌ای می‌رسید که نمی‌توانید کتاب را به کنار بگذارید.
  موضوع رمان عاشقانه من پیش از تو چیست؟
هرکسی که هستی و هر کجا زندگی می‌کنی، مشکلات شخصی و اجتماعی که در این کتاب وجود دارد تا حدودی برایت آشنا خواهد بود، به این معنا که شما با هر یک از کاراکترها درنهایت همزادپنداری خواهید کرد. یکی از دوستانم حتی گفت: «هدیه‌ای مناسب برای یک دوست می‌تواند نسخه‌ای از کتاب من پیش از تو باشد، زیرا این را یادآوری می‌کند که زندگی تنها شادی نیست.»
موضوع یا بهتر است بگوییم موضوعات حساسی را جوجو مویز در رمانش بیان می‌کند، مانند تجاوز، افسردگی، خودکشی و ظلم و ستم به زنان. او به ما چشم‌انداز زندگی فردی را در مورد این مشکلات به ما می‌دهد و به ما یادآوری می‌کند که قربانی هرگز نباید مورد سرزنش قرار گیرد. به طور کلی، همه ما به کسی نیاز داریم، زیرا همه ما به تنهایی قادر به روبرو شدن با برخی از رویدادهای دهشتناک زندگی نیستیم.
جوجو مویز به موضوع طبیعت بشر می‌پردازد و اینکه ارتباط برقرار کردن با افراد خاص باعث می‌شود که عمق زندگی را بیشتر درک کنید. داستان نه تنها در پس زمینه‌ای عاشقانه روایت می‌شود، بلکه این نکته را بیان می‌کند که چگونه زندگی می‌تواند در هر لحظه تغییر کند.
این کتاب اصل زندگی را به تصویر می‌کشد که ما آن را تجربه خواهیم کرد، اما همان‌طور که واقعاً است، با واقعیت‌های سخت و بی‌عدالتی‌ها. با این حال، دیدگاه این کتاب خواننده را تشویق می‌کند که زیبایی را در نقایص افراد، چه جسمی و چه احساسی پیدا کند و ما را قادر به درک طوفان‌های زندگی در میان آفتاب کند.
  قسمتی از رمان عاشقانه من پیش از تو
بخشی از رمان من پیش از تو نوشته جوجو مویز را با ترجمه مریم مفتاحی در زیر آورده‌ایم:
ویل چپ چپ به من نگاه می‌کرد. نگاهش هنوز شادی چند ثانیه پیش را داشت. حالتش می‌گفت: خیلی خب، بیا از این برنامه لذت ببریم.
رهبر گروه، قدمی به جلو برداشت، دو بار روی میز زد و سکوتی فراگیر پخش شد. من سکون را حس کردم، تالار کنفرانس سرزنده و منتظر شروع بود. سپس او چوبش را پایین آورد ناگهان صدای خالص شنیده شد. صدا را مثل یک چیز فیزیکی حس می‌کردم؛ فقط با گوش‌هایم صدا را نمی‌شنیدم. تمام وجودم را می‌گرفت، اطرافم را پر می‌کرد. تمام احساساتم را مرتعش می‌کرد. پوستم سوزن می‌شد و دست‌هایم عرق کرده بود. ویل هیچ کدام از این‌ها را به من نگفته بود. فکر می‌کردم که از موسیقی خسته می‌شوم. زیباترین چیزی بود که تا به حال شنیده‌ام.
موسیقی باعث می‌شد که از تصوراتم به جاهای غیر قابل باوری برود؛ وقتی آنجا نشسته بودم، به چیزهایی فکر می‌کردم که سال‌ها به آنها فکر نکرده بودم، احساسات قدیمی‌ام وجودم را فراگرفت، افکار و ایده‌های جدید از مغزم خارج می‌شود. انگار خیالاتم شکل جدیدی پیدا کرده بودند. این فشار زیادی به من وارد می‌کرد؛ ولی نمی‌خواستم تمام شود. می‌خواستم برای همیشه آنجا بنشینم. نگاهی به ویل کردم. حواسش کاملاً پرت شود و در حال و هوای خودش نبود. برگشتم، اصلاً می‌ترسیدم که به او نگاه کنم. از این که چه حسی دارد و در حال و هوای خودش نبود. برگشتم، اصلاً می‌ترسیدم که به او نگاه کنم. از این که چه حسی دارد می‌ترسیدم، عمق نابودی که در خودش حس می‌کرد، ترس فراگیری که احساس می‌کرد. زندگی ویل ترینر بسیار فراتر از تجربیات من بود. من کی باشم که به او بگویم باید چگونه زندگی کند؟
همچنین، برای دانلود نسخه الکترونیکی کتاب من پیش از تو به سایت فیدیبو مراجعه کنید، همچنین اگر از گوش فرادادن به داستان بیشتر از خواندن لذت می‌برید، خرید آنلاین نسخه کامل و یا خلاصه من پیش از تو را در قالب کتاب صوتی پیشنهاد می‌دهیم.
درباره نویسنده کتاب من پیش از تو
جوجو مویز در سال 1969 در میدستون انگلستان متولد و در لندن بزرگ شد. او در رویال هالووی، دانشگاه لندن تحصیل و در آنجا اولین مدرک خود را دریافت کرد، سپس در دانشگاه دیگری از لندن در رشته روزنامه‌نگاری در مقطع کارشناسی ارشد تحصیل کرد.
مویز قبل از اینکه به نویسنده پرکار و مشهور تبدیل شود، به کارهای دیگر اعم از: تایپ اظهارات بانک بریل، نوشتن بروشور، کار کردن به عنوان کنترل کننده (minicab) و ده سال به عنوان روزنامه‌نگار در هنگ‌کنگ و انگلستان مشغول بود.
جوجو مویز اولین رمانش را با عنوان باران پناهنده در سال 2002 منتشر کرد. بعد از آن و تاکنون نزدیک به 14 رمان دیگر نیز به رشته تحریر درآورد. بیش از دوازده رمان دیگر منتشر شده است. من پیش از تو (2012) بیش از 3 میلیون نسخه فروخت و نامزد دریافت جایزه کهکشان ملی انگلستان شد. مویز همچنین فیلم‌نامه‌ای اقتباسی برای فیلمی با همین نام از رمانش مشهورش تهیه کرد، سپس فیلم در سال 2016 به اکران عمومی درآمد. علاوه بر این، او نه یک بار، بلکه دو بار موفق به دریافت جایزه «رمان عاشقانه سال» شد.
جوجو مویز در حال حاضر به همراه همسر و سه فرزندش در اسکس انگلستان زندگی می‌کند.
  سایر آثار جوجو مویز
- باران پناه دهنده
- میوه خارجی
- مرکز فروش طاووس
- کشتی عرو‌س‌ها
- خلیج نقره‌ای
- موسیقی شب
- اسب رقاص
- آخرین نامه از معشوقت
- ماه عسل در پاریس
- دختری که تو پشت سرت جا گذاشتی
- یک به علاوه یک
- پس از تو
- تک و تنها در پاریس
- باز هم من
  درباره فیلم من پیش از تو
همانطور که در بالا بیان شد، فیلمی از رمان من پیش از تو توسط «تیا شروک» در سال 2016 ساخت شد. فیلم بسیار گرافیکی است، صحنه‌های رنگی، شاد با فضایی عاشقانه، بیننده را به شدت جذب می‌کند. در حالی که لحظات طنز و شادی وجود دارد، لحن فیلم عمیق و گاهی کاملاً غم‌انگیز است. دو شخصیت اصلی که نقششان را «امیلی کلارک» و «سم کلفلین» بازی می‌کنند، باورپذیر هستند. با این حال، فیلم به هیچ عنوان حق مطلب را نسبت به رمان ادا نمی‌کند، زیرا به مانند دیگر فیلم‌های عاشقانه نه چندان جدی این چند سال سینمای هالیوود است. ولی برای یکبار دیدن و تصویرسازی از وقایع داستان، می‌تواند تاحدودی نقش تعیین کننده‌ای داشته باشد.
  چرا باید کتاب من پیش از تو را بخوانم؟
رمان من پیش از تو، عاشقانه‌ای ساده نیست، خیلی بیشتر از آن است. کتاب بینشی تازه در مورد عشق را بیان می‌دارد، طوری که اشتیاق شما را برای خواندن فصل بعد زنده نگه می‌دارد. هنگامی که هر فصل را تمام کردید، سریعاً فصل بعد را شروع خواهید کرد. راز چنین شور و اشتیاقی را می‌توان به رابطه واقعی لوئیزا و ویل که بر اساس احترام، صداقت و طنز است، یافت. اینکه آنان در کنار عشق به واقعیت‌های زندگی نیز پی می‌برند و خود را اسیر دوست داشتن‌های افراطی و بی‌مایه نمی‌کنند. در کل، کتاب من پیش از تو ماهیت وجود خواننده را لمس می‌کند و با او از سر صداقت رفتار می‌کند. جوجو مویز داستانی عالی در مورد عشق، دوستی، خانواده، زندگی و مرگ را در لابه‌لای جملات رمان به نهایت استادی بیان می‌کند.
 ","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/65672_11136_normal.jpg
دور دنیا در هشتاد روز,ژول ورن,,,آفرینش کتاب الکترونیک فیروزان (فیدیبو),,۱۳۹۴/۰۵/۲۸,فارسی,0.74,,,"در سال ۱۸۷۲، در شھر لندن آقای فیلیس فاگ یکی از اعضای (کلوپ ریفورم) در خیابان (ساویل رو)، زندگی می‌کرد. کسی به درستی او را نمی‌شناخت، چرا که او ھرگز در مورد خویش چیزی نمی‌گفت. ولی قدر مسلم او یک انگلیسی بود، یک انگلیسی اصیل و خوش سیما. او ھرگز در بانک و فروشگاھھای شھر دیده نشده بود. در دنیای دریانوردان و ملاحان بیگانه بود. تاجر و بازرگان نبود. کشاورز نبود، دانشمند نبود. نویسنده نبود، و گویا شغل و پیشه ای نداشت. تنھا چیزی که مردم شھر از او می‌دانستند این بود که او یکی از اعضای کلوپ ریفرورم است. آیا فیلیس فاگ ثروتمند بود؟ بله، مسلما "". اما کسی نمی‌دانست که او این ثروت را از کجا به دست آورده است و او ھم آدمی‌نبود که دراین باره حرفی بزند، آقای فاگ مقتصد و صرفه جو بود، ولی به نظر نمی‌آمد که خسیس و پول پرست باشد او خیلی کم حرف می‌زد و از آنجا که دقیق و مقرراتی بود و ھر روز دقیقا ھر کاری را به وقت خود انجام می‌داد، کنجکاوی مردم نسبت به شناخت او و گذشته او بیشتر و بیشتر می‌شد.",['کتاب\u200cهای رایگان '],https://newcdn.fidibo.com/images/books/4317_63872_normal.jpg
دنیای سوفی ,یوستین گردر,حسن کامشاد,"۷۲,۰۰۰",نیلوفر," ۱۲۰,۰۰۰",۱۳۹۵/۰۶/۱۵,فارسی,5.15,۶۰۰ ,978-964-448-041-6,"راز دنیای سوفی، کتابی برای یک عمر زندگی با فلسفه
دنیای سوفی عنوان کتاب جذابی است که مخاطب را شگفت زده می کند! بیشتر افرادی که به مطالعه در مورد فلسفه علاقمند هستند این کتاب را در لیست کتابهای مورد علاقه خود قرار دادهاند، اما جالب است بدانید دنیای سوفی کتابی است که برای افرادی که علاقه زیادی به فلسفه ندارند و تنها دوست دارند آشنایی جزئی با فلسفه داشته باشند هم جذاب است. با ما همراه باشید تا در مورد این رمان پر رمز و راز بیشتر صحبت کنیم.
  کتابی درباره تاریخ فلسفه
همانطور که از جلد کتاب دنیای سوفی مشخص است، این کتاب داستاتی درباره تاریخ فلسفه کل جهان است. به  قول بسیاری از مخاطبان، داستان دنیای سوفی گزیده ای از سخنان ارزشمند فیلسوفان مهم دنیا در 3 هزار سال گذشته را روایت می کند.
نویسنده این کتاب با خلاقیت هر چه تمام تر فلسفه و نکات ارزشمندی که هر کس باید در مورد این علم بداند را با زبانی ساده و روان بیان می. همین موضوع باعث شده تا دنیای سوفی به عنوان یکی از پر فروش ترین کتاب های دنیا همیشه حال خوشی را در صف فروش کتاب ها داشته باشد و به 60 زبان مختلف در دنیا خوانده شد.
  درباره یوستین گوردر، نویسندهای که فلسفه را خودمانیتر کرد!
یوستین گردر، نام نویسنده خلاق رمان دنیای سوفی است. این نویسندۀ نروژی در اصل معلمی پر دغدغه بوده که سال های زیادی از عمر خود را به تدریس درس فلسفه و تاریخ عقاید اختصاص داده است. این نویسنده سال های زیادی به دنبال پیدا کردن کتابی آسان و روان در مورد فلسفه گشت تا بتواند آن را به شاگردان جوانش معرفی کند. اما با وجود تعدد کتابهای فلسفی، یوستین گردر نتوانست کتابی با ارائۀ مفاهیم ساده فلسفی برای شاگردانش پیدا کند و همین دغدغه موجب شد تا گردر خودش دست به قلم شود تا بتواند فلسفه را با نگارش داستانهای جذابی که برای جوانان مورد پسندتر است به شاگردانش ارائه دهد.
  سایر آثار یوستین گوردر
تازه ترین اثر در سال 1991 رویایی را به حقیقت تبدیل کرد که باورش برای بسیاری از مخاطبان سخت بود. این که کتابی با موضوع یوستین گردر فلسفه و با زبانی روان و ساده منتشر شود تا مردمی که اطلاعات کافی از فلسفه ندارند، بتوانند با مطالعه آن دید تازه تری را به این علم داشته باشند، برای مردم در سراسر دنیا جذاب بود!
پس از انتشار این کتاب مخاطبان زیادی به خواندن کتابی که در درمورد فلسفه است اما زبان ساده ای دارد علاقمند شدند. یکی از ویژگی های مهمی که دنیای سوفی دارد این است که موجب شده هر دو گروه از مخاطبان یعنی هم کسانی که علاقمند به فلسفه هستند و مطالعه جامعی در خصوص هر یک از سر فصل های کتاب داشته اند و هم گروهی از افرادی که مطالعه ای درباره فلسفه نداشته اند را راضی نگه دارد. چرا که خواندن رمان دنیای سوفی می تواند مرور جامعی بر مطالعات فلسفی افراد مختلف به حساب بیاید.
یوستین گردر، نویسنده ای است که با دیگر آثار هیجان انگیزش، مخاطبان و طرفداران زیادی را از سراسر دنیا برای خود جمع کرده است. یکی از مهم ترین و معروف ترین کتاب های این نویسندۀ نروژی باعنوان «راز فال ورق» سال هاست به عنوان یک کتاب پر مخاطب در بیشتر کتابخانه ها خودنمایی می کند. در ادامه با دیگر آثار این معلم نویسنده آشنا می شویم.
- راز فال ورق
- راز تولد
- قصر قورباغه ها
- زندگی کوتاه است
- سلام کسی اینجا نیست
- دختر پرتغال
- درون یک آئینه درون یک معما
- دنیای آنا
  شخصیت اصلی کتاب
شخصیت اصلی رمان دنیای سوفی دختری خلاق و پرانرژی است به نام سوفی آموندسن! سوفی که در آستانه 15 سالگی قرار دارد با ذهنی مملو از سؤالات مختلف فلسفی که جوابی برای آن ها ندارد روبه رو شده است. سوفی نمادی از بسیاری نوجوانان دنیاست که با ذهنی آشفته از سؤال های بی پاسخی از کیستی و چیستی خود به سر می برند. داستان دنیای سوفی به معنی واقعی کلمه دنیای دختری با این ویژگی ها را بیان می کند.
  خلاصه ای از کتاب دنیای سوفی
 داستان از آنجا شروع می شود که، دنیای سوفی با دریافت نامه ای عجیب و جذاب زیر و رو می شود. نامه ای که پر از محتوا و مفهوم بود اما تنها در دو کلمه «تو کیستی» خلاصه میشود! بله درست است متن تمام نامه همین دو کلمه بود و همین کافی بود تا ذهن سوفی را به اندازه چند برابر سؤالهایی که داشت مشغول خود کند.
اما داستان این نامه ها به همین راحتی تمام نشد چرا که مدتی بعد سوفی نامهای طولانی تر از قبلی دریافت کرد با مضمون: جهان چگونه به وجود آمد!
معمای این نامه های مرموز سرانجام با لو رفتن نام ارسال کننده نامه حل شد. آلبرتو کناکس شخصی است که این نامه ها را برای سوفی ارسال می کرد و قصدش از این کار تدریس فلسفه به سوفی 15 ساله بود!
در ادامه داستان، نامه ها کم کم از حالت چند کلمه ای خارج شده و سوفی را برای پیدا کردن جواب مناسب دو سؤالی که از او پرسیده شده کمک میکند. در این بین مخاطب کمکم با نظریههای فیلسوفان مختلف دنیا آشنا میشود. چرا که هدف نویسنده بیان ساده فلسفه در قالب داستانی است که برای مخاطب قابل فهم باشد.
  جملاتی از متن کتاب دنیای سوفی!
این رمان پر از قسمت های جذابی است که مخاطب دوست دارد زیر جملات یوستین گردر را با مداد مشکی پررنگ خط بکشد تا بتواند همیشه تأثیر برانگیز ترین قسمت های آن را پیدا کند و بارها و بارها آن را بخواند. در ادامه برخی جملات تأثیرگذار این کتاب را مرور میکنیم.
اگر ندانیم که میمیریم طعم زنده بودن را نمیتوانیم بچشیم و این است زندگی کردن بدون دریافت شگفتی شگرف زندگی! در این حالت تصور مرگ نیز ناممکن است. روزی که پزشک به مادربزرگش خبر داد که بیماری اش لاعلاج است چیزی بدین مضمون بر زبان آورد که: تا این لحظه نفهمیده بودم. زندگی چه زیباست! ناراحت کننده نیست که آدم باید بیمار شود تا بفهمد زنده بودن چه نعمتی است؟
بشر با مقداری سؤالاتی دشوار رو‌برو‌ست که برای آنها جواب قانع‌ کننده‌ای ندارد .خب، دو کار می‌توان کرد: یا می ‌توانیم خودمان و بقیه جهان را گول بزنیم و وانمود کنیم که آن‌ چه را باید بدانیم می دانیم، یا می توان تا ابد چشم بر مسائل مهم بست و از پیشرفت باز‌ ایستاد. بشریت از این بابت به دو دسته تقسیم شده‌ است .مردم به طور کلی یا صد‌ در‌ صد مطمئن‌ اند یا صد ‌در‌صد بی‌تفاوت... مثل آن است که یک دست ورق بازی را دو قسمت کنی. خال‌های سیاه را یک‌ سو و خال‌های قرمز را سوی دیگری روی هم گذاری .ولی ناگهان در این میان فردی سر‌ بر‌‌‌‌‌ می‌آورد که نه خشت و نه دل است نه خاج و پیک .سقراط در آتن همین ژوکر بود .نه مطمئن بود نه بی تفاوت. تنها میدانست که هیچ نمی ‌داند و این آزارش می‌داد.  پس همین موجب شد تا فیلسوف شود!
هزارپا رقاص حرفهای بود و همه حیوانات جنگل از رقص او لذت می بردند غیر از لاک پشت که دوست نداشت یا حسودیاش می‌شد. لاک پشت نامهای به هزارپا نوشت که من از علاقمندان تو هستم و از مشا سؤالی دارم. شما موقع رقص اول پای راست شماره ۴۳ را برمی دارید بعد پای چپ ۷۳ را یا اینکه اول چپ ۱۲۳ را شروع می کنید و راست ۸۴۳ را بعد از آن میآورید... هزارپا نامه را خواند و به فکر فرو رفت که واقعاً موقع رقص چه می کند؟... می دانی آخر سر چه شد؟ هزارپا دیگر هیچ وقت نرقصید!...تخیل که به بند تعقل درآمد نتیجه همین است.
  مشخصات کتاب
یوستین گردر استاد ساده نویسی و ایجاز است. او سه هزار سال اندیشه را در ۶۰۰ صفحه گنجانده  و زیرکانه از قول گوته می گوید: کسی که از سه هزار سال بهره نگیرد تنگدست به سر میبرد. او خیلی راحت مباحث پیچیدۀ فلسفه غرب را بی آنکه مبتذل شود به زبان ساده و شیوا و همه فهم بیان می کند.
این متنی است که پشت جلد کتاب دنیای سوفی به چاپ رسیده تا مخاطب با خواندن آن به مطالعه هر چه سریعتر کتاب تشویق شود. این متن می تواند تلنگری باشد برای کسانی که خواندن در مورد فلسفه را همیشه به تعویق می انداختند و مطالعه آن را سخت و دشوار به حساب  می آوردند!
اگر برای خرید کتاب دنیای سوفی سری به کتابفروشی ها و یا سایت های معتبر فروش کتاب الکترونیکی زدید بد نیست بدانید که دنیای سوفی از انتشارات نیلوفر منتشر شده و حسن کامشاد معروف ترین ترجمه این اثر را به مخاطبان ارائه داده است.
  کدام ترجمه دنیای سوفی بهتر است؟
یکی از مهم ترین سؤالاتی که همیشه برای مخاطبان دغدغه ای اساسی به شمار می رود، این است که کدام یک از ترجمه های موجود در بازار برای مطالعه مناسب است؟
خوشبختانه با توجه به تخصصی بودن مباحث کتاب دنیای سوفی! مترجمان زبردستی دست به برگرداندن این کتاب به زبان فارسی زده اند که ترجمه هر کدام به نوع خود سلیس و روان به شمار می رود. حسن کامشاد و دکتر مهدی سمسار دو مترجم بزرگواری هستند که ترجمه روان و جذابی از دنیای سوفی را برای مخاطبان در دسترس قرار داده اند. دانلود و خرید این نسخه‌ از همین صفحه قابل انجام است.",['فلسفه'],https://newcdn.fidibo.com/images/books/63281_53977_normal.jpg
بریت‌ماری اینجا بود,فردریک بکمن,آذین سرداری,"۱۸,۰۰۰",نون,,۱۳۹۹/۰۸/۰۷,فارسی,2.49,۳۵۲ ,978-600-8740-52-0,"افراد زیادی در جامعه هستند که سن خود را برای اهمال کاری و به تعویق انداختن کارها بهانه می‌کنند. فرقی نمی‌کند در چند سالگی، همیشه عده‌ای هستند که می‌گویند: «از من گذشته است» یا «دیگر برای این کارها دیر شده است» اما با نگاه به زندگی بعضی از افراد می‌توان به این درک رسید که هیچ‌گاه برای شروع دیر نیست. «بریت ماری» در کتاب «بریت ماری اینجا بود» زنی است که در آستانه‌ی 70 سالگی به دنبال رویاهای خود می‌رود و تسلیم نمی‌شود. خواندن داستان زندگی او امید و انگیزه را در دل زندگی می‌کند.
خلاصه کتاب بریت‌ماری اینجا بود
«بریت‌ماری اینجا بود» رمان بلندی است نوشته‌ی نویسنده‌ی سوئدی «فردریک بکمن» است. بکمن در این کتاب با زبانی ساده و روان داستان بریت‌ماری را روایت می‌کند. بریت ماری زن 63 ساله‌ای است که در ظاهر رفتار غیراجتماعی و عجیبی دارد. او در گذشته خواهر بزرگترش اینگرید را در تصادف از دست داده است. اینگرید دختری زیبا و اجتماعی بوده که محبوب خانواده بود. بعد از مرگ او بریت‌ماری به این فکر می‌کند که چرا او جای خواهرش از دنیا نرفته است.
ماری زنی وسواسی است که به تمیزی و نظافت بیش از حد اهمیت می‌دهد.کوچک‌ترین به هم‌ریختگی ماری را دل‌آزرده می‌کند چون او طبق اصول و قواعد خاص خودش زندگی می‌کند و سعی می‌کند برای اطرافیان فرد مفیدی باشد. شاید گاهی ناخواسته دیگران پیشنهاد‌های او را انتقاد یا قضاوت برداشت کنند اما ماری دل مهربانی دارد و برایش مهم است که دیگران درباره‌ی او چه فکری می‌کنند، برای ماری مهم است که هیچ‌گاه کسی را از خود نرنجاند.
ماری در دوره‌ی جوانی با دو برادر به نام‌های آلف و کنت آشنا می‌شود و در نهایت با کنت ازدواج می‌کند. ماری بعد از سال‌ها زندگی مشترک متوجه خیانت همسرش می‌شود و او را برای مدتی ترک می‌کند. این موضوع باعث می‌شود که ماری انگیزه‌اش برای پیدا کردن کار بیش‌تر شود و تصمیم می‌گیرد که خودش را باور کند و  به دنبال رویاها و آرزوهایش برود. او از طریق اداره کاریابی سرایدار خانه جوانان در روستا می‌شود.
این شغل برای ماری یک شروع تازه است و اتفاقات جالبی در ادامه برای او می‌افتد. حتی بچه‌های روستا که می‌خواهند فوتبال بازی کنند از ماری خواهش می‌کنند تا مربی تیم کوچک آن‌ها باشد.
نقد و بررسی شخصیت بریت‌ماری؛ زنی وسواس و مهربان
شخصیت بریت‌ماری در کتاب «بریت‌ماری اینجا بود» تا حدودی شبیه شخصیت «اوه» در کتاب «مردی به نام اوه» و شخصیت مادربزرگ در کتاب «مادربزرگ سلام می‌رساند و می‌گوید متاسف است» است. شخصیت‌پردازی که شاید در ظاهر کلیشه‌ای و تکراری به نظر بیاید. این بار هم یک آدم مسن با وسواس و مقررات و رفتارهای عجیب ولی در نهایت شخصیتی شیرین و مهربان که خواننده مثل «اوه» به او علاقه‌مند می‌شود.
شاید در ظاهر بتوان بین شخصیت‌های رمان‌های بکمن شباهت‌هایی پیدا کرد اما در هر کدام از شخصیت‌های آثار او ویژگی‌هایی منحصر به فردی وجود دارد که باید با نگاهی تیزبینانه آن‌ها را کشف کرد.
بریت ماری زنی نامرئی است، کسی از درون او خبر ندارد. او تمام عمر خود را با ترس این‌که در تنهایی بمیرد و روزهای زیادی بدن بی جانش کشف نشده باقی بماند زندگی می‌کند. بریت‌ماری وسواس تمیزی و سازماندهی دارد. همه‌چیز باید مرتب و تمیز باشد و اگر غیر از این باشد ماری احساس گناه می‌کند.
همه‌ی این‌ خصوصیت‌ها بریت ماری را تبدیل به یک زن غیرعادی با عادت‌های عجیب و تغییر ناپذیر کرده است. این نوع زندگی برای اکثر افراد جامعه کسل‌کننده و غیر قابل باور است. اما ماری در طول داستان امنیت و آسایش واقعی را پیدا می‌کند. نکته‌ی جالب و متشابه درباره‌ی ماری در این کتاب با افراد جامعه این است که او هم مانند خیلی از افراد، درست وقتی که با فشار روانی مواجه می‌شود تصمیم به تغییر می‌گیرد. زمانی که ماری زندگی با شوهرش را غیرقابل تحمل می‌بیند، تغییر تنها گزینه برای اوست. همین واقع‌گرایی بکمن در خلق شخصیت‌ها، جذابیت داستان‌های او را دو چندان می‌کند.
 در ابتدای داستان ماری زنی تسلیم‌شده در برابر خواسته‌های همسرش است. او خود را در هر شرایطی فدای افکار و احساسات دیگران می‌کند چون دوست ندارد دیگران از او دل‌آزرده باشند. ماری به مدت چهل سال خودش و رویاهایش را نادیده می‌گیرد تا دیگران را از خود راضی نگه دارد. احتمالا بسیاری از خوانندگان هم با شخصیت ماری همذات پنداری ‌کنند چراکه ممکن است آن‌ها هم به خاطر دیگران خودشان را کنار گذاشته باشند و حالا به دنبال انگیزه‌ای برای تغییر باشند.
کمی جلوتر زمانی ماری برای کار وارد روستایی به نام بورگ می‌شود. بورگ روستایی است که با فقر و بحران اقتصادی مواجه شده و بیش‌تر مغازه‌های آن تعطیل است. زمانی که ماری وارد بورگ می‌شود اتفاق عجیبی برای او می‌افتد. او بدون این‌که حتی بداند فوتبال چیست ناخواسته با اصرار بچه‌ها و جوانان یک تیم فوتبال راه اندازی می‌کند. ماری از فوتبال چیزی نمی‌داند اما خواننده شاهد تلاش و امید او برای بردن این تیم به مسابقات قهرمانی است.
ماری که همیشه متکی به همسرش بود و نمی‌توانست کارهای بزرگ را بدون همسرش انجام دهد حالا وارد دنیای جدیدی به نام بورگ شده است.
بریت‌ماری همان بُعد خاموش درون ماست که منتظر است تا بیدارش کنیم و به همه نشان دهیم که خواستن توانستن است.
 ماری به خوانندگان نشان می‌دهد که هیچ‌گاه برای شروع و تغییر دیر نیست کافی است انسان توانایی‌هایی خود را بشناسد و با امید و انگیزه ادامه دهد.
فردریک بکمن؛ نویسنده‌ی مشهور سوئدی
«کارل فردریک بکمن» از نویسندگان خوش‌اقبال سال‌های اخیر است. او با رمان محبوب و پرفروش «مردی به نام اُوه» یک شب راه صدساله را رفت و در سراسر جهان به شهرت رسید. بکمن در سال 1981 در استکهلم سوئد متولد شد. او از کودکی به خواندن و نوشتن علاقه داشت. بکمن کار نویسندگی را با وبلاگ‌ نویسی شروع کرد و بعدها در روزنامه‌ها و نشریات مختلف از جمله مجله«مترو» مطلب می‌نوشت.
بکمن در سال 2012 با انتشار اولین کتاب خود «مردی به نام اُوه» به موفقیت بزرگی دست پیدا کرد. این کتاب در زمان بسیار کوتاه تبدیل به یکی از کتاب‌های جذابی شد که در همه‌جای دنیا از آن صحبت می‌شد و تا مدت‌ها در صدر فهرست پرفروش‌های کشور سوئد و نیویورک‌تایمز قرار داشت. «مردی به نام اوه» داستان پیرمردی است که به ظاهر جدی و گوشه‌گیر است اما عشق و گرمای وجود او خوانندگان را مجذوب خود کرده است. مردی به نام اوه تا به امروز به بیش از سی زبان ترجمه شده و میلیون‌ها نسخه از آن‌ در سراسر دنیا به فروش رفته است.
بر اساس رمان «مردی به نام اُوه» فیلمی سوئدی هم ساخته شد که در هشتاد و نهمین دوره جوایز اسکار نامزد اسکار بهترین فیلم خارجی زبان شد.
بعد از محبوبیت کتاب مردی به نام اوه و شهرت جهانی بکمن، خوانندگان زیادی از سراسر جهان آثار این نویسنده‌ی سوئدی را دنبال می‌کنند. بکمن هم دست خالی نبود و تقریبا هر دو سال یک بار با انتشار یک کتاب جدید طرفداران خود را از انتظار بیرون آورد.
دومین کتاب بکمن «مادربرگ سلام رساند و گفت متاسف است» بود که در سال 2015 منتشر شد. یک سال بعد بکمن کتاب «بریت‌ماری اینجا بود» را منتشر کرد، داستانی که از جهاتی شباهت‌هایی با داستان «مردی به نام اوه» داشت و بعضی ‌از آن به عنوان نسخه‌ی مونث اوه یاد کردند. در سال 2019 از روی داستان «بریت‌ماری اینجا بود» هم فیلمی سوئدی به کارگردانی « تووا نووتنی» با همین نام ساخته شده است.
از جمله آثار بکمن که در ایران هم ترجمه و منتشر شده‌اند می‌توان به کتاب‌های  «معامله زندگی با زنی خاکستری‌پوش»، «مادربرگ سلام رساند و گفت متاسف است»، «و هر روز راه صبح راه خانه دورتر می‌شود»، «شهر خرس»، «ما در برابر شما»، « و من دوستت دارم» و «معامله زندگی» هستند که نسخه pdf  آن‌ها برای خرید و دانلود در سایت فیدبیو قرار گرفته‌اند.
سبک نگارش فردریک بکمن
شاید عده‌ای بر این باور باشند که مردمانی که در کشورهای سردسیر زندگی می‌کنند افرادی سرد و بی‌روح هستند و نویسندگان این کشورها هم از این قاعده مستثنی نباشند و اقلیم سرزمینشان بر لحن قلم آن‌ها تاثیرگذار باشد. باید گفت که این تصور اشتباهی است که غالب مردم دارند. سوئد کشوری سردسیر است اما با مشاهده آثار نویسندگان سوئدی همچون «فردریک بکمن» و «یوناس یوناسون» که زبانی طنز دارند می‌توان پی به این موضوع برد که اقلیم جغرافیایی تاثیری بر زبان نویسنده ندارد.
فردریک بکمن داستان‌های واقعی را با لحن طنز و زبانی ساده از آدم‌های جامعه می‌نویسد. او از تجربیات زندگی خود، کتاب‌ها، فیلم‌ها و سفرهایی که از کودکی تا به امروز داشته، برای خلق داستان‌هایش استفاده کرده است.
بکمن در داستان‌های خود حتی از مسائل اجتماعی فراگیر و ناراحت‌کننده‌ای مثل خیانت یا خودکشی استفاده می‌کند و آن را با نگاه طنز به تصویر می‌کشد، مثلا در داستان بریت‌ماری اینجا بود موضوع خیانت همسر ماری به او بهانه‌ای برای غلبه‌ی ماری بر مشکلاتش و پیدا کردن راهی جالب برای او می‌شود. مسئله‌ای که اتفاقات جالب و مفرح را در طول داستان در پی دارد.
 این هنر بکمن است که از موضوعات جدی و کوچک‌ترین جزئیات اطرافش در گفت‌و‌گوهای بین شخصیت‌ها و وقایعی که در داستان رخ می‌دهد استفاده کند. بکمن در مصاحبه‌ای گفت که: «من مدام در حال نوشتن وقایع روزمره هستم. همه‌جا، پشت پاكت نامه‌ها، روی زيرليوانی‌های مخصوص نوشیدنی و تلفن همراهم و در آخر آن‌ها را وارد كامپيوترم می‌کنم. بعضی وقت‌ها نیز برای نوشتن از ماشين تحرير قديمی‌ام یا مداد و قلم استفاده می‌کنم. يك ديالوگ، يك ايده، يك عبارت! فكرش را بكنيد، برای مثال سه هفته بعد آن را وسط خرت‌وپرت‌ها دوباره پيدا می‌كنم».
فرناز تیمورازف و ترجمه‌ی آثار بکمن
«فرناز تیمورازف» اولین‌بار با ترجمه‌ی کتاب «مردی به نام اوه» فردریک بکمن را به ایرانیان معرفی کرد. او این کتاب را از دو زبان آلمانی و انگلیسی ترجمه کرد و نشر نون آن را منتشر کرد. بعدها ترجمه‌های دیگری هم از این کتاب منتشر شد.
«فرناز تیمورازف» مترجم ایرانی مقیم سوئیس است. تیمورازف در ایران  کارشناسی مترجمی زبان انگلیسی گرفت. او در حوزه ترجمه‌ی ادبی فعالیت می‌کند. از ترجمه‌های او می‌توان به کتاب «مرگ به پمبرلی می‌آید» نوشته‌ی «پی.دی جیمز» و کتاب «قتل ساقدوش» نوشته‌ی «روت رندل» برای نشر قطره  اشاره کرد که در فیدیبو هم قرار گرفته‌اند.
مترجم «مردی به نام اوه» رمان دیگری از فردریک بکمن را به نام «بریت ماری اینجا بود» برای نشر نون ترجمه کرد. این کتاب در کمتر از دو ماه چهار بار تجدید چاپ شد.
نشر کوله‌پشتی کتاب «بریت ماری اینجا بود» را با ترجمه‌ی «حسین تهرانی» و نشر میلکان  این کتاب را با ترجمه‌ی«سمانه پرهیزکاری» منتشر کرده است.
 در بخشی از کتاب بریت‌ماری اینجا بود می‌خوانیم
ساعت ۵۵ : ۱۶ است. بریت ماری تک وتنها توی خیابان، جلوی ساختمان اداره کار، ایستاده، چون بی ادبی است اگر خیلی زودتر از وقت ملاقاتش حاضر شود. باد آرام لای موهایش می‌پیچد.","['داستان و رمان', 'داستان و رمان خارجی', 'داستان و رمان فرانسه']",https://newcdn.fidibo.com/images/books/65547_27583_normal.jpg
زنی در کابین ۱۰,روث ور,زهرا هدایتی,"۲۰,۰۰۰",نون," ۵۰,۰۰۰",۱۳۹۴/۱۰/۱۵,فارسی,2.1,۳۵۲ ,978-600-8740-15-5,پرفروش‌ترین کتاب «نیویورک تایمز» و «یو.اس.ای.تودی» برگزیده لیست تابستانه آمازون پیشنهاد شده توسط اوپرا وینفری این کتاب که یادآور آثار آگاتا کریستی است، سفر تفریحی یک خبرنگار زن به نام لو بلک لاک را روایت می‌کند. او قرار است با یک کشتی لوکس سفر تفریحی یک هفته‌ای داشته باشد، اما این کشتی تنها چند کابین دارد که هر کدام آبستن حوادثی بسیار شگفت‌انگیز و گاه غیرقابل باور است... در قسمتی از کتاب میخوانییم: سر جایم خشکم زده بود و بدن گرم دلایلا که نفس‌نفس می‌زد را در بغل گرفته بودم و سعی می‌کردم بشنوم. هیچ. و بعد یکهو خیالم راحت شد. حتماً دِلایلا زیر تختم قایم شده بود و وقتی به خانه آمدم در اتاق را به رویش بسته بودم. یادم نمی‌آمد که در را بسته باشم، اما ممکن بود وقتی به خانه آمده بودم ناخودآگاه این کار را کرده باشم. راستش چیز زیادی از ایستگاه مترو به بعد یادم نمی‌آمد. در راه خانه که بودم سردردم شروع شده بود و حالا که از وحشتم کم می‌شد، احساس می‌کردم از پایین جمجمه‌ام از سر گرفته می‌شود. واقعاً نباید وسط هفته نوشیدنی می‌خوردم. وقتی بیست سالم بود این کار ایرادی نداشت، اما دیگر مثل قبل نمی‌توانستم از پس خماری بربیایم. دلایلا در بغلم ناراحت بود، تکان می‌خورد و پنجه‌هایش را در بازوهایم فرو می‌کرد، رهایش کردم و رُبدوشامبرم را پوشیدم و کمربندش را به دور خودم محکم کردم. بعد او را برداشتم تا به درون آشپزخانه پرتابش کنم. اما وقتی در اتاق را باز کردم، مردی آنجا ایستاده بود. تلاش برای به یاد آوردن ظاهرش بی‌فایده بود، زیرا حدود بیست‌وپنج بار با پلیس درباره‌اش صحبت کردم و نتیجه‌ای نداشت. مدام می‌پرسیدند: «حتی یه خرده از پوست مچ دستش رو هم ندیدی؟» نه، نه و نه. سوئیشرت گشادی پوشیده بود و دستمالی دور بینی و دهانش بسته بود و همه‌چیز در سایه قرار داشت. به‌جز دستانش. دستکش لاستیکی پوشیده بود. همین بود که به‌شدت مرا ترساند. دستکش‌ها داد می‌زدند: «کارم رو بلدم.»، یعنی «آماده اومده‌ م.»، یعنی «دنبال چیزی به‌جز پولتم.» لحظه‌ای طولانی همان‌طور روبه‌روی هم ایستادیم درحالی‌که چشم‌های براقش در چشم‌هایم قفل شده بود.,"['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/71164_29991_normal.jpg
سفر به مرکز زمین,ژول ورن,,,آفرینش کتاب الکترونیک فیروزان (فیدیبو),,۱۳۹۲/۰۶/۲۵,فارسی,1.12,,,"در قرن نوزدهم و بیستم میلادی بود که ژانر مورد علاقه‌ی کودکان و نوجوانان که  امروزه به عنوان ژانر«علمی- تخیلی» می‌شناسیم در ادبیات پدید آمد. این سبک که آمیزه‌ای از واقعیت و دنیای خیال است با داستان‌های نویسنده‌ی معروف فرانسوی ژول ورن به اوج خود رسید.
ژول ورن در آثار خود به نوعی علم و خیال را در هم می‌آمیزد. او با این هنر خواننده‌ی نوجوان را علاوه‌بر این‌که غرق در لذت یک داستان ماجراجویانه می‌کند، سوالات مهمی را در ذهن او ایجاد می‌کند. کتاب سفر به مرکز زمین داستانی معروف از این نویسنده است که قوه هیجان و تفکر را کنار هم فعال می‌کند و مخاطب خود را به فضایی غیر واقعی اما سوال‌برانگیز می‌برد و از او می‌پرسد:«آیا زمین تو خالی است؟»
خلاصه کتاب سفر به اعماق زمین
کتاب سفر به اعماق زمین یک رمان کوتاه  علمی-تخیلی برای نوجوانان است. داستان سفر به مرکز زمین درباره‌ی یک پرفسور آلمانی به نام «اوتو لیدن‌براک» و برادرزاده‌اش «اکسل» است که در اوایل داستان  پرفسور لیدن براک یک کتاب عجیب و ارزشمند با بیش از 700 سال قدمت را پیدا می‌کند.
این کتاب به زبان رومی نوشته شده است و پرفسور همراه اکسل شروع به رمز گشایی این کتاب می‌کنند. آن‌ها سر انجام رمز جمله‌ی‌ ناشناخته را کشف می‌کنند. عبارتی که می‌گوید: « از دهانه آتشفشان پایین بروید از « اوتو لیدانبراک» از آن سو که سایه «اسکارتاریس» پایین می‌افتد پیش از آنکه اول جولای فرا رسد. ای مسافر بی‌باک به تو می‌گویم که از آن راه به مرکز زمین خواهی رسید.»
از این بخش سفر پرفسور لیدن‌براک و آکسل به مرکز زمین شروع می‌شود. آن‌ها برای سفر خود راهنمایی به نام «هانس» را استخدام می‌کنند تا در طول سفر همراه آن‌ها باشد. این گروه ۳ نفره در طول سفر از دالان‌های آتشفشانی عبور می‌کنند و با حوادث و اتفاقات هیجان‌انگیزی مواجه می‌شوند.
ژول ورن ؛ زندگی‌نامه و سبک نگارش
ژول ورن (1905-1828) داستان‌نویس و نمایش‌نامه نویس فرانسوی است که با داستان‌های علمی تخیلی و ماجراجویانه‌اشدر جهان شهرت دارد. ژول ورن پدر داستان‌های علمی تخیلی مدرن برای نوجونان است. او در داستان‌هایش تخیلات را با علم روز زمانه‌ی خود تلفیق می‌کند و قصه‌ای هیجان انگیز خلق می‌کند. یکی از این آثار معروف سفر به مرکز زمین است. شناخت زمان داستانی ژول ورن خطوط داستانی او را برای خواننده روشن می‌کند. در قرن هجدهم و نوزدهم نظریه‌هایی مبنی بر تو خالی بودن زمین وجود داشت که توسط بسیاری از دانشمندان رد شد. به همین دلیل در آن زمان علاقه‌ی عمومی جامعه بیش‌تر به سمت مباحث زمین شناسی و دیرینه شناسیرفت.این ایده باعث شد تا نویسندگانی از جمله ژول ورن دست به خلق داستان‌های تخیلی درباره‌ی مرکز زمین بزنند. کتاب سفر به مرکز زمین در سال 1864 منتشر شد و خیلی زود تبدیل به یکی از معروف ترین و محبوب‌ترین  ادبیات علمی تخیلی نوجونان در سراسر دنیا شد. ژول ورن حدود هشتاد داستان بلند و کوتاهو همچنین 15 نمایشنامه نوشت. داستان های از زمین به ماه، 20 هزار فرسنگ زیر دریا، دور دنیا در 80 روز، جزیره اسرارآمیز و میشل استروگف از جمله آثار معروف ژول ورن هستند. ژول ورن بعد از سال‌ها فعالیت در حوزه داستان‌نویسی در سال 1905 بر اثر بیماری از دنیا رفت.
یک کتاب و چند ترجمه
کتاب‌های ژول ورن به دلیل جذابیت و کشش بالا همیشه در فهرست کتاب‌های پرفروش ژانر کودک و نوجوان قرار داشته‌اند. این کتاب‌ها با گذشت بیش از صد سال هنوز هم خواندنی و دل‌پذیرند. امروزه بسیاری از کودکان و نوجوانان ایرانی به کتاب‌های او علاقه‌ی زیادی دارند. همین موضوع باعث شده تا مترجمان زیادی آثار ژول ورن را به زبان فارسی برگردانند.
کتاب سفر به اعماق زمین Journey to the Center of the Earth تا به امروز بیش از 10 بار توسط ناشرین مختلف روانه‌‌ی بازار شده است. نشر ققنوس این کتاب را با دو ترجمه‌ی «رضا مرتضوی» و «فرزانه مهری» منتشر کرده است. از دیگر ترجمه‌های موجود در بازار می‌توان به ترجمه‌ی «مرجان رضایی» از نشر مرکز، ترجمه‌ی«ثمین بنی‌پور» از نشر افق، «احمد پناهی خراسانی» از نشر باربد، ترجمه‌ی«آرمین هدایتی» از نشر کتاب پارسه، ترجمه‌ی«سمیه شکرزاده» از نشر نگاه آشنا، ترجمه‌ی«سلماز بهگام» از نشر ترانه، ترجمه‌ی«مریم سلحشور» از نشر باران سخن، ترجمه‌ی«حسن زمانی» از نشر امیرکبیر، ترجمه‌ی«قدیر گلکاریان» از نشر عارف، ترجمه‌ی«سحر صادقی» از نشر نوداو ترجمه‌ی«نسرین کرباسچی» در نشر مانا کتاب اشاره کرد. کتاب حاضر در 22 فصل توسط تیم مترجمین فیدیبو به فارسی برگردانده شده است. شما می‌توانید نسخه‌ی الکترونیک و پی دی اف pdf  کتاب سفر به اعماق زمین اثر ماندگار ژول ورن را از فیدیبو دانلود کنید و در اپلیکیشن رایگان فیدیبو آن را مطالعه کنید.
سفر به اعماق زمین؛ انیمیشن و فیلم
در طی سال‌های گذشته چندین فیلم سینمایی، کارتون و سریال از روی داستان سفر به مرکز زمین اثر ژول ورن ساخته شد که بسیار مورد استقبال همگان چه در ایران و چه در جهان قرار گرفت. اولین اقتباس از این کتاب در سال 1959 بود که «هنری لوین» کارگردان آمریکایی با اقتباس از داستان ژول ورن فیلمی به نام سفر به اعماق زمین را ساخت. در این فیلم «جیمز میسون» نقش پرفسور لیندن براک و «پت بون» نقش الکس و «پیتر پانسون»  نقش هانس را ایفا می‌کرده‌اند. کارگردان این اثر به نیویورک تایمز گفت که «ژول ورن همیشه داستان‌های هیجان‌انگیز می‌نویسد اما مخاطب خود را به سمت ناشناخته‌ها میبرد. ما در این فیلم سعی کردیم که ضمن حفظ جنبه‌های ماجراجویانه این داستان را به شکل بومی روایت کنیم». فیلم «هنری لوین» فروش خوبی کرد و در سه رشته‌ی بهترین کارگردان هنری، بهترین جلوه‌های ویژه و صدابرداری نامزد دریافت جایزه‌ی اسکار شد.
بعد از فیلم اقتباسی و موفق ساخته‌ی «هنری لوین» در سال 1977 «ریچارد اسلاپشینسکی»کارگردان استرالیایی بر پایه‌ی داستان ژول ورن انیمیشنی خاطره‌انگیز ساخت. شاید متولدین دهه شصت کارتون نوستالژیک سفر به مرکز زمین را با صدای ماندگار«نصراله حمیدی» در نقش پروفسور لیندن‌براک و صداپیشگی «ناصر ممدوح » به جای هانسِ راهنما را به یاد بیاورند.
جدیدترین اقتباس از کتاب سفر به مرکز زمین در سال 2008 میلادی بود. «اریک برویگ» کارگردان این فیلم بود. «برویگ» در این فیلم تغییراتی را به سلیقه‌ی خود به کتاب سفر در اعماق زمین اضافه کرده است که این تغییرات فیلم را جذاب‌تر و دیدنیتر می‌کند.
در بخشی از کتاب سفر به اعماق زمین می‌خوانیم
روز یکشنبه بیست و چهارم می ۱۸۶۳ میلادی بود که پروفسور لیدن براک با حالتی شتاب زده و نفس زنان به خانه کوچکش در خیابان کینگ بازگشت. این خیابان یکی از قدیمی‌ترین محله های شهر هامبورگ شناخته می‌شد.
مارتا چند لحظه ای پیش از آمدن پروفسور به تهیه ناهار و پختن غذا مشغول شده بود.
من با خودم گفت: اگر عمویم گرسنه باشد بدجوری اوقاتش تلخ شده است او هر وقت گرسنه بماند صبر و طاقتش را از دست می‌دهد و بی اختیار می‌شود. مارتای بیچاره که درب اتاق را نیمه باز کرده بود با ناراحتی پرسید: هنوز پروفسور لیدن براک اینجا هستند؟
گفتم: بله مارتا، ولی اگر ناهار آماده نیست، نگران نباش. هنوز ساعت یک و نیم است.
مارتا گفت: پس چرا پروفسور به منزل بازنگشته اند؟ نگاه کنید، اینجا هستند. من باید بروم. شما به پروفسور توضیح بدهید که چرا من رفته ام. خواهش می‌کنم آقای آکسل، فراموش نکنید. مارتا به آشپزخانه برگشت و من تنها ماندم.
این واقعیت را می‌دانم که از آن نوع آدمهایی نیستم که بتوانم پروفسورهای عصبانی و بی حوصله را خوش اخلاق کنم و به آنها آرامش بدهم. در این خیال بودم که آهسته خودم را به طبقه بالا برسانم و به اتاقم بروم که صدای باز شدن در را شنیدم سنگینی قدم های پروفسور راه پله را تکان داد و بزرگ خانواده ما خودش را از اتاق ناهار خوری یکراست به اتاق مطالعه رساند در راه، عصایش را که با خود می‌برد به گوشه ای انداخت و کلاه سفیدش را روی میز گذاشت. مرا صدا کرد و گفت: آکسل، دنبالم بیا. و پیش از آنکه تکانی بخورم پرسید: هنوز اینجا نیامده ای؟
با عجله به اتاق مطالعه جناب ایشان رفتم. بی آنکه بخواهم تظاهر کنم باید بگویم پروفسور لیدن براک مرد خوبی بود، ولی هرچه زمان می‌گذشت بیشتر به صورت یه آدم غیرمعمولی در می‌آمد. او استاد دانشگاه یوهانیوم بود و هرگاه که از حالت معمولیش خارج می‌شد مقاله‌ها و نوشته‌های علمی خود را در زمینه معدن شناسی فراهم می‌فراهم می‌کرد. متاسفانه عموی من نمی‌توانست به خوبی اشخاص دیگر حرف بزند. زمانی که مقاله هایش را برای حاضرین می خواند یا سخنرانی می کرد، اغلب بطور ناگهانی زبانش به لکنت می افتاد و آن وقت برای اینکه کلمه مخصوصی را ادا کند دچار زحمت می‌شد و دهانش طوری باز می‌ماند که انگار می‌خواهد برای موضوع مهمی سوگند بخورد.",['کتاب\u200cهای رایگان '],https://newcdn.fidibo.com/images/books/2312_29557_normal.jpg
عاشقانه شب‌های روشن,فئودور داستايفسكی‌,سروش حبیبی,"۹,۰۰۰",ماهی," ۱۵,۰۰۰",۱۳۹۴/۰۴/۱۵,فارسی,0.62,۱۲۶ ,978-964-209-083-9,"""و شاید تقدیرش چنین بود که لحظه‌ای از عمرش را با تو همدل باشد."" کتاب شب‌های روشن با این جمله از ایوان تورگنیف آغاز می‌شود.
شب‌های روشن، زیبا، نادر و دل فریب
در میان آثار ادبیات عاشقانه، رمان کوتاه شب‌های روشن جایگاه ویژه‌ای دارد. داستایفسکی در این رمان، با شخصیت‌پردازی ماهرانه‌ای به موضوع تنهایی آدم‌ها، عشق، روابط بین آدم‌ها و فداکاری می‌پردازد. این کتاب درباره خاطرات یک رویاپرداز از زندگی‌اش در تنهایی و چهار شب صحبت با زنی است که نوری بر قلبش می‌تاباند و شب‌هایش را روشن می‌کند.
راوی داستان که شخصیت اصلی داستان هم است، مردی 26 ساله است. نامش و حرفه‌اش را نمی‌دانیم و هشت سال است که در سن‌پترزبورگ زندگی می‌کند. او در اتاقی کثیف و نامرتب زندگی می‌کند. بعد از هشت سال زندگی در این شهر، هیچ آشنایی ندارد. داستایفسکی شخصیت اصلی داستان شب‌های روشن را یک رویاپرداز معرفی می‌کند. مردی تنها و بدون دوست یا آشنایی که در شهر سن‌پترزبورگ روسیه زندگی می‌کند و تنها با روح ساختمان‌ها ارتباط برقرار می‌کند. او شب‌ها در کوچه‌ها و خیابان‌های شهر پرسه می‌زند و هر گوشه‌ی شهر با ساختمان‌هایش برای او شخصیت دارند و با آن‌ها صحبت می‌کند. در واقع شهر و ساختمان‌هایش جایگزین روابط انسانی برای او شده‌اند. با قدم زدن در خیابان‌ها به تدریج ساختمان‌ها برای او شخصیت انسانی پیدا کرده‌اند.
این رمان داستان ماجرایی است که در چهار شب اتفاق می‌افتد. در شب اول مرد رویاپرداز یا همان راوی، با دختری که در حال گریستن است به نام ناستنکا آشنا می‌شود. با اینکه دختر به مرد دیگری علاقه دارد، آن‌ها چهار شب را به گفتگو و شناخت یکدیگر می‌گذرانند. هرچه مرد رویاپرداز با دختر آشناتر می‌شود، تنهایی‌اش از او بیشتر فاصله می‌گیرد.
آشنایی با دختر اولین ارتباط انسانی مرد با فردی دیگر است. اولین دیدار آن‌ها به مکالمه‌ای طولانی منجر می‌شود. مرد جوان زندگی‌اش را برای دختر تعریف می‌کند و می‌گوید که کل زندگی‌اش را در رویا سپری کرده است. به ویژه رویای آشنایی با زنی ایده‌آل. آن‌ها توافق می‌کنند تا شب بعد هم همدیگر را ببینند. شب بعد هر دو داستان زندگی خودشان را تعریف می‌کنند و این دیدارها تا چهار شب ادامه پیدا می‌کند.
یکی از جملات معروف کتاب این است: ""یک دقیقه‌ی تمام شادکامی! آیا این نعمت برای سراسر زندگی یک انسان کافی نیست؟""
چرا شب‌های روشن؟
دلیل نام‌گذاری این کتاب پدیده‌ای نجومی است. داستان در اواخر فصل بهار روایت می‌شود. زمانی که شب‌ها در شهری مثل سن‌پترزبورگ به دلیل عرض جغرافیایی زیاد و نزدیکی نسبی به قطب شمال زمین، کاملا تاریک نمی‌شود و روشن باقی می‌ماند. البته این روشن بودن شب‌ها معنای استعاری هم دارد و بیانگر روشن شدن نوری در دل افسرده و تنهای دو شخصیت داستان است که چهار شب را با هم می‌گذرانند.
این کتاب برای چه کسانی مناسب است؟
علاقمندان به رمان خارجی با مضمون عاشقانه و همچنین شیفتگان ادبیات روسیه از خواندن این کتاب لذت خواهند برد. البته منظور از مضمون عاشقانه، توصیف استادانه و شخصیت‌پردازی ظریف و عمیق روابط انسانی است و با سایر داستان‌های عاشقانه متفاوت  است. اگر به تحلیل روابط انسانی علاقه دارید هم این کتاب را از دست ندهید.
ترجمه‌ي کتاب بی‌نظیر شب‌های روشن
کتاب شب‌های روشن با عنوان اصلی  Belye Nochiرا نشر ماهی با ترجمه‌ی سروش حبیبی برای اولین بار در پاییز 1389 منتشر کرده است. ترجمه‌ی کتاب بسیار ساده و روان است. این کتاب در قطع جیبی چاپ شده است و دارای 112 صفحه است و درحال حاضر (زمستان 1400) به چاپ پنجاه و ششم رسیده است.
مترجم سروش حبیبی علاوه بر ترجمه‌ی آثار داستایفسکی مانند ابله و همزاد، آثار سایر نویسندگان روس مانند تولستوی و چخوف را هم ترجمه کرده است. نسخه pdf کتاب شب‌های روشن را می‌توانید از وب‌سایت فیدیبو دانلود کنید. این رمان خارجی همچنین توسط مترجمین و ناشرین دیگر مانند انتشارات روزگار و نشر یوشیتا هم به فارسی برگردانده شده است.
اقتباس‌های سینمایی
از داستان شب‌های روشن اقتباس‌های سینمایی بسیاری شده است و بیش از 10 فیلم از این رمان ساخته شده است که یکی از آن‌ها ساخته فرزاد موتمن است. این فیلم در سال 1381 ساخته شد.
داستایفسکی، نویسنده‌ای برای تمام اعصار
فئودور داستایفسکی (Fyodor Dostoyevsky) (1821-1881) یکی از برجسته‌ترین نویسندگان روس در قرن 19 است. موضوعات و شخصیت‌های اکثر کتاب‌های داستایفسکی از زندگی شخصی خود او گرفته شده است. این شخصیت‌ها از دنیای واقعی فاصله می‌گیرند و به رویا‌ روی می‌آورند، همان‌طور که شخصیت اصلی داستان شب‌های روشن.
فئودور داستایفسکی مانند سایر رمان‌نویس‌های مشهور دیگر، داستان کوتاه هم نوشته است. به خصوص در سال‌های پیش از تبعیدش به سیبری. داستان‌های اولیه شناخته‌تر شده او خانم صاحبخانه (1847)، همزاد (1846)، دزد شرافتمند (1848) و شب‌های روشن هستند. همگی این داستان‌ها در مجله‌ی یادداشت‌هایی از سرزمین پدری چاپ شدند که نشریه‌ای تاثیر‌گذار چاپ سن‌پترزبورگ بود.
بسیاری از منتقدان داستان‌های این دوره از زندگی داستایفسکی را به اندازه داستان‌هایی که بعد از تبعید به سیبری نوشت، پخته و عمیق نمی‌دانند. علت این موضوع شاید اتفاقی باشد که پیش از تبعید او افتاد. با مرور زندگی‌نامه داستایفسکی متوجه می‌شویم که او به اعدام محکوم شده بود و جوخه اعدام برای تیرباران او آماده شده بود که خبر تخفیف مجازاتش را به او می‌دهند. این اتفاق تاثیر عمیقی روی او گذاشت به طوری که خودش گفت ""به خاطر ندارم که در هیچ لحظه دیگری از عمرم به اندازه آن روز خوشحال بوده باشم.""
شخصیت‌های حاضر در داستان‌های داستایفسکی متاثر از بینش روانشناسی داستایفسکی و دلسوزی او برای اقلیت‌های تنها و کمتر مورد توجه جامعه هستند که توانایی سازگاری با شرایط زندگی خود را ندارند. ویژگی اصلی کارهای او بررسی و تحلیل روانشناسانه‌ی شخصیت‌ها است.
داستایفسکی با اینکه بیش از یک قرن پیش زندگی می‌کرد، آثارش همیشه تازه و خواندی است. دلیل این موضوع این است که کتاب‌های او درباره انسان و رنج‌هایش است و این دیدگاه انسانی به موضوعات، باعث شده است داستان‌هایش در هر زمانه‌ای خواننده داشته باشد.
در بخشی از کتاب شب‌های روشن می‌خوانیم
شب دوم
دست‌های مرا گرفت و فشرد و خندان گفت: «خب. پس توانستید زنده بمانید. نه؟»
«از دو ساعت پیش این جا منتظرم! نمی‌دانید امروز بر من چه گذشت»
«می‌دانم. می‌دانم! ولی برویم سر موضوع! می‌دانید چرا آمدم؟ نیامدم که مثل دیروز یک عالم پرت و پلا بگویم! می‌دانید؟ باید در آینده عاقل‌تر از این باشم. من دیشب خیلی فکر کردم!»
«از چه بابت؟ در چه مورد باید عاقل‌تر باشیم؟ من که حاضرم. اما راستش را بخواهید در تمام زندگی‌ام عاقلانه‌تر از حالا هیچ کاری نکرده‌ام!»
«راست می‌گویید؟ اول خواهش می‌کنم این جور دست مرا له نکنید. دوم اين که باید بگویم امروز درباره‌ی شما خیلی فکر کردم.»
«خب. به کجا رسیدید؟»
«به کجا رسیدم؟ به اینجا که همه کار را باید از اول شروع کن. چون فکرهایم را که کردم دیدم که از شما هیچ نمی‌دانم. رفتار دیروزم خیلی بچگانه بود مثل یک دختر بچه‌ی بی‌تجربه و البته دیدم که همه‌اش تقصیر این دل ساده و بی شیله پیله‌ی من است. خلاصه این که کار به اینجا رسید که وقتی به کار خودم خوب فکر کردم، روسفید شدم. مثل همه. وقتی آنچه در دلشان می‌گذرد خوب زیر و رو می‌کنند. برای همین است که برای اصلاح این اشتباه تصمیم گرفتم که شما را هرچه دقیق‌تر بشناسم و از ته و توی کارتان سردرآورم. خودتان باید توضیح بدهید و از سیر تا پیاز زندگی‌تان را برایم تعریف کنید. حالا بگویید ببینم چه جور آدمی هستید. زود باشید. همین حالا شروع کنید و داستان زندگی‌تان را بگویید.»
من دستپاچه شدم و با تعجب گفتم: «داستان زندگی‌ام؟ چه داستانی؟ کی به شما گفت که زندگی من داستانی دارد؟ من هیچ داستانی ندارم که ...»
حرفم را برید که: «چطور زندگی‌تان داستانی ندارد؟ پس چه جور زندگی کرده‌اید؟»
«چطور ندارد! بی‌داستان! همین‌طور! به قول معروف دیمی! تک و تنها! مطلقا تنها! شما می‌فهمید تنها یعنی چه؟»
«یعنی چه؟ یعنی هیچ وقت هیچ‌کس را نمی‌دیدید؟»
«نه. دیدن که چرا! همه را می‌بینم. ولی با اين همه تنهایم!»
«یعنی با هیچ کس حرف نمی زنید؟»
           ","['داستان و رمان', 'داستان و رمان خارجی', 'داستان و رمان روسیه']",https://newcdn.fidibo.com/images/books/4268_73746_normal.jpg
عاشقانه چشم‌هایش‌ بزرگ علوی,بزرگ علوی,,"۲۵,۰۰۰",نگاه," ۳۰,۰۰۰",۱۳۷۲/۱۰/۱۵,فارسی,1.48,۲۸۳ ,978-964-6736-89-7,"نیمه‌ی اول قرن چهاردهم شمسی، نقطه‌ی عطف ادبیات داستانی در ایران است. این دوران، دوران بزرگ علوی، صادق چوبک، صادق هدایت و بزرگانی چون ایشان است و شاهکارهای زیادی در این دوران خلق شده‌اند. یکی از این شاهکارها چشمهایشِ بزرگ علوی است. در این شاهکار فضایی عاشقانه در بستری اجتماعی، سیاسی به تصویر کشیده شده و اثری ماندگار را خلق کرده است.
چشمهایش، کتابی که هنر علوی را به رخ می‌کشد
رمان چشم‌هایش اولین‌بار در سال ۱۳۳۱ منتشر شد. این رمان اوج هنر نویسندگی بزرگ علوی است. او در این کتاب جذاب ترکیبی از شخصیت کمال‌الملک به‌عنوان یک نقاش بی‌نظیر و دکتر تقی اَرانی به‌عنوان یک متفکر و فعال سیاسی را به کار گرفته و شخصیت اول داستانش، یعنی استاد ماکان، یک استاد بزرگ نقاشی را ترسیم کرده است. داستان کتاب بین سال‌های ۱۳۲۰ تا۱۳۳۰ اتفاق می‌افتد و به شیوه‌ای نوشته شده که معمولاً در ادبیات پلیسی معمول است. داستان در زمان رفت و آمد دارد و هرچند شخصیت اول آن یک مرد به نظر می‌رسد اما در حقیقت به محوریت یک زن عاشق به نام فرنگیس نوشته شده و علوی توانسته تمام عواطف و احساسات یک زن را در این کتاب به تصویر بکشد.
کتاب چشمهایش بزرگ علوی، علاوه بر اینکه در ایران بسیار قابل‌توجه است به دو زبان کردی و عربی برگردانده شده و در مناطقی مانند کردستان عراق و لبنان هم طرفداران زیادی دارد. چشمهایش را انتشارات نگاه در ایران منتشر کرده است. اگر از طرفداران کتاب‌های الکترونیکی هستید خرید و دانلود نسخه الکترونیکی رمان چشمهایش در همین صفحه از فیدیبو ممکن است.
خلاصه رمان چشمهایش، اثری جاودانه
 داستان پس از مرگ استاد ماکان که از مخالفان حکومت رضاشاه بود و در تبعید جان سپرد شروع می‌شود و به عقب باز می‌گردد. فضای داستان، فضای خفقان‌آور آن روزگار را توصیف می‌کند و در آن میان از برگزاری نمایشگاه نقاشی‌های استاد ماکان در مدرسه‌ای در تهران صحبت می‌شود. تابلوهای ایشان در این نمایشگاه بسیار مورد توجه‌اند اما یک تابلو شاخص‌تر از همه‌ی تابلوهاست، تابلویی که با خط استاد زیر آن نوشته شده است؛ چشمهایش. اما هیچ کس زنی در زندگی استاد سراغ ندارد و این تابلو یک معماست. پس از بسته‌شدن نمایشگاه به دستور حکومت و به دلیل ازدحام جمعیت آقای ناظم مدرسه از روزهای اول، توجهش به تابلو جلب شده سعی می‌کند صاحب چشم‌ها را بیابد تا هم شاید بتواند پرده از راز مرگ مشکوک استاد بردارد و هم هرچه بیشتر با زندگی این استاد رازآلود آشنا شود. اتفاقی که به پیدا شدن فرنگیس می‌انجامد. زنی که عاشق استاد بوده است.
نقد  و بررسی کتاب چشم‌هایش
چشمهایش یک اثر ادبی بسیار موفق است و افراد زیادی سعی کرده‌اند آن را از نظر شخصیت‌پردازی و ساختاری نقد کنند. آنچه درباره‌ی ساختار کتاب علوی معلوم است این است که از نظر روایت با سبک روایت داستان در عصر خودش تفاوت زیادی دارد. داستان او خطی نیست و مانند یک پازل نوشته شده است که یک رمان را بسیار جذاب می‌کند. از سوی دیگر شخصیت علوی از لابلای سطرهای کتاب بیرون می‌زند. او فقط نویسنده نیست، مبارز است، کتابش هم پر از بوی مبارزه است. از فضای داستان تا دیالوگ‌ها و حتی سازهایی که صدایشان را نمی‌شنویم مبارزه را فریاد می‌زنند، انگار که علوی خواسته باشد فضای ۵۳ نفر را در این داستان عاشقانه هم منعکس کند. انگار که هیچ‌چیز در زمانه‌ی او از سیاست جدا نیست.
نکته‌ی بسیار مهم بعدی در داستان علوی، فرنگیس است. او یکی از اولین نویسندگانی است که زن ایرانی را از نقش منفعل بیرون آورده و او را در حال به آب و آتش زدن برای عشق ترسیم می‌کند. در داستان علوی زن انتخاب شده نیست، منتظر نیست، در حاشیه نیست. او در مرکز ایستاده و همه چیز را تغییر می‌دهد. کتاب چشم‌هایش بزرگ علوی یک تغییر است. تغییری که نویسندگان ادبیات داستانی را شجاع‌تر می‌کند.
درباره بزرگ علوی، مردی مبارز
سید مجتبی آقابزرگ علوی یکی از مبارزان سیاسی چپ‌گرا و یکی از بزرگ‌ترین نویسندگان ایرانی است. او متولد بهمن ۱۲۸۲ در تهران است و زمانی که ۱۶ ساله بود به تخت نشستن رضاخان را دید. خانواده‌ی علوی از خانواده‌های سرشناس تهران بودند، پدربزرگ پدری‌اش از نمایندگان دوره‌ی اول مجلس بود و مادرش هم از خاندان طباطبایی بود و پدربزرگش از مجتهدان عصر خود به‌حساب می‌آمد. با این وصف بزرگ علوی در رفاه رشد و تحصیل کرد. بسیار جوان بود که برای تحصیل در رشته‌ی روانشناسی به مونیخ سفر کرد و مشغول به تحصیل شد. سال‌های جوانی او سال‌های گسترش کمونیسم بود و او هم مانند بسیاری از روشنفکران عصر خودش فکر می‌کرد که می‌تواند رستگاری بشر را در ایده‌های مارکس پیدا کند. او پس از بازگشت به ایران شغل روزنامه‌نگاری را انتخاب کرد و داستان می‌نوشت. نزدیکی بزرگ علوی به حزب توده ایران باعث شد او همراه ۵۲ نفر روشنفکر دیگر بازداشت و محکوم به هفت سال زندان شود. کتاب‌های ۵۳ نفر و ورق‌پاره‌های زندان حاصل این دوران از زندگی بزرگ علوی است. علوی به دلیل تسلطش به زبان‌های خارجی با آثار مدرن دنیا آشنا بود و همین دانش زیادش باعث شده بود داستان‌هایش بسیار پیشرو و اثرگذار باشند. مجموعه داستان‌های چمدان و میرزا که شامل داستان‌ها معروفی مانند گیله مرد و دزاشیب در این مجموعه‌ها چاپ شده‌اند. سالاری‌ها هم اثر این نویسنده است. علوی کتاب تاریخ و تحول ادبیات ایران را هم نوشته است که ترجمه فارسی آن در فیدیبو موجود است.
بزرگ علوی پس از آزادی از زندان به آلمان رفت و آنجا ساکن شد، پس از انقلاب اسلامی او چند سالی به ایران بازگشت اما دوباره راهی برلین شد و تا سال ۷۵ که بر اثر سکته‌ی قلبی در گذشت همانجا زندگی کرد.
کتاب چشمهایش بزرگ علوی برای چه کسانی مناسب است؟
اگر می‌خواهید ادبیات مدرن فارسی را با گوشت و پوستتان درک کنید چشم‌هایش بزرگ علوی را بخوانید. چشم‌هایش آینه است. آینه‌ی دورانی که دنیا در آشوب بود و ایران هم زیردست دیکتاتوری چون رضاشاه، این کتاب درعین‌حال عاشقانه و لطیف است، پر از حس زنانگی و زیبایی. اثر بزرگ علوی یک کتاب خاص است. چیزی که نمی‌توانید نمونه‌اش را پیدا کنید و اگر خواندنش را شروع کنید آن را زمین نخواهید گذاشت. چشمهایش بزرگ علوی پر از فریادهایی است که به شکل‌های مختلف بازتاب پیدا می‌کنند. فریاد آقای ناظم برای پیدا کردن حقیقت، فریاد استاد ماکان برای سرخم نکردن در برابر ظلم، فریاد فرنگیس برای عشق و از همه بلندتر فریاد بزرگ علوی برای ترسیم زمانه‌اش. چشمهایش می‌تواند شما را به زمانه‌ای دور ببرد و عینکی را به شما بدهد که چیزهای زیادی را متفاوت ببینید. این کتاب برای تمام بزرگسالان مناسب است.
در بخشی از کتاب چشمهایش می‌خوانیم
بازهم فرنگیس سکوت کرد.
آیا دیگر نمی‌خواست چیزی بگوید؟ جرئت نداشتم چیزی از او بپرسم. فقط قسمت آخر شعر او را این‌طور تکرار کردم: «اگر آنها بال و پر خود را می‌سوزانند، گناه من چیست؟ ...»
گیلاس کنیاک را برداشت. لحظه‌ای به رنگ زرین آن نگاه کرد و گفت: هیچ. دناتللو را دیگر ندیدم. یک هفته بعد نعش او را روی دریاچه‌ی Boulogne de bois پیدا کردند.
- چه می‌گویید؟
- نمی‌دانم
- به سر استاد هم یک چنین بلایی آوردید؟
- نه، نه! این‌طور حرف نزنید. شما مرا هنوز نشناخته‌اید. من فقط یک جنبه‌ی زندگی خودم را به شما نشان دادم.
اینها همه بچه ننه بودند. من برای آنها کوچکترین ارزشی در زندگی قائل نبودم، اما ماکان مرا خرد و خمیر کرد. با او نمی‌شد بازی کرد. بعلاوه خیال می‌کنید که من این باباها را دانسته و به اراده‌ی خود چنین به بازی می‌گرفتم؟ نه، اینطور نیست. اژدهایی در من نهفته است، تمام عمر با او در زد و خورد بوده‌ام. اوست که از داخل مرا می‌خورد و در ظاهر خوی درنده را بر من تحمیل می‌کند ...
حرفش را ناتمام گذاشت. چند دقیقه‌ای سکوت کرد. چشم‌هایش را به روی زمین دوخته بود.
خنده‌ی غم‌انگیزی گرد لبانش نقش بست. مدتی به او خیره نگاه کردم. در این صورت معصوم دنبال آثار شیطانی می‌گشتم، اما دیگر رمزی در چشم‌ها پنهان نبود زن بدبختی در برابر من اقرار به گناهان می‌کرد. عوعوی سگی از باغ همسایه و بوق اتومبیل از دور خاموشی را می‌شکست. ناگهان جنبشی در او پدیدار گردید. قیافه‌اش باز شد و باز شروع کرد. «ملاقات با استاد در کارگاه نقاشی به‌کلی از یادم رفته بود. دیگر خاطره‌ای که داشت فراموش می‌شد. چیزی نمانده بود که به‌کلی از یادم برود. اما یک حادثه باز استاد را به یاد من انداخت و زندگی مرا به زندگی او پیوست.»","['داستان و رمان', 'داستان و رمان ایرانی']",https://newcdn.fidibo.com/images/books/927_86386_normal.jpg
حماسه ویچر,آنجی سپکوفسکی,سینا طاوسی‌مسرور,"۱۶,۹۰۰",آذرباد," ۴۲,۵۰۰",۱۳۹۷/۰۴/۱۵,فارسی,2.25,۴۳۷ ,978-600-8537-22-9,او لحظه‌‌ای جلوی مسافرخانه‌‌ی ناراکورت پیر ایستاد، به صداها گوش فرا داد. طبق معمول، در این ساعت، مسافرخانه شلوغ بود. مرد غریبه داخل نشد. اسبش را به پایین خیابان هدایت کرد، به سمت مسافرخانه‌‌ی کوچک‌تری به ‌نام روباه. این مهمانسرا محبوبیت خاصی نداشت و تقریباً خلوت بود. صاحب مسافرخانه سرش را از پشت بشکه‌‌ای خیارشور بیرون آورد و غریبه را برانداز کرد. تازه‌‌وارد که هنوز کت بر تنش بود، ساکت و بی‌‌حرکت جلوی پیشخوان ایستاده بود. - چی بیارم؟ غریبه گفت: «آبجو.» صدایش خوشایند نبود. مسافرخانه‌‌‌‌‌‌دار دستش را با پیش‌‌بند پارچه‌‌ای پاک کرد و یک لیوان سفالی برایش آورد. غریبه سن زیادی نداشت؛ اما موهایش تقریباً سفید بود. زیر کتش یک جلیقه‌‌ی کهنه‌‌ی چرمی پوشیده بود که با بند روی گردن و شانه‌‌هایش بسته شده بود. وقتی کتش را درآورد افراد دوروبرش متوجه شدند شمشیری حمل می‌‌کند که البته به‌خودی‌خود موضوع غیرطبیعی‌‌ای نبود، تقریباً هر مردی در ویزیم یک سلاح همراه خود داشت؛ اما هیچ‌کس شمشیرش را مثل یک کمان یا تیردان به پشتش نمی‌‌بست. غریبه کنار مشتری‌‌های دیگر که پشت یک میز بودند ننشست. همان‌‌جا جلوی پیشخوان ایستاده بود و به مسافرخانه‌‌دار خیره شده بود. هرازگاهی محتویات لیوانش را مَزه‌‌مَزه می‌‌کرد. - برای شب یه اتاق می‌‌خوام. مسافرخانه‌‌دار با غرولند گفت: «جا نداریم.» به چکمه‌‌های غریبه نگاه کرد که خاکی و کثیف بودند. «ناراکورت پیر رو امتحان کن.» - ترجیح می‌‌دم همین‌‌جا بمونم. «گفتم که جا نداریم.» مسافرخانه‌‌دار بالاخره لهجه‌‌ی غریبه را تشخیص داد، اهل ریویا بود. «پولش رو می‌‌دم.» تازه‌‌وارد آهسته صحبت می‌‌کرد، انگار که خودش هم مطمئن نبود و بعد اتفاقی که نباید می‌افتاد، افتاد. مرد آبله‌‌روی دیلاقی _ که از لحظه‌‌ی ورود تازه‌‌وارد چشم‌‌ از او برنداشته بود _ بلند شد و سمت پیشخوان آمد. دو رفیقش نیز همراه با او بلند شدند، بافاصله‌ی دو قدمی پشت سرش ایستادند. مرد آبله‌‌رو درست کنار تازه‌‌وارد ایستاد و با خشونت گفت: «به تو اتاق نمی‌‌دیم، ولگرد ریویایی . در ویزیم به کسایی مثل تو احتیاجی نیست. این شهر آبرو داره!» غریبه، لیوان در دست قدمی به عقب رفت. نگاهی به مسافرخانه‌‌دار انداخت؛ اما او رویش را برگرداند. حتی به ذهن مسافرخانه‌‌دار نرسید که از مرد ریویایی دفاع کند. به‌هرحال، چه کسی از ریویایی‌‌ها خوشش می‌آمد؟ مرد آبله‌‌رو که نفسش بوی آبجو، سیر و خشم می‌‌داد، ادامه داد: «همه‌‌ی ریویایی‌‌ها دزدن، می‌‌شنوی چی می‌گم، حروم‌‌زاده؟»,['نوجوان'],https://newcdn.fidibo.com/images/books/82273_97373_normal.jpg
چه کسی از دیوانه‌ها نمی‌ترسد؟,مهدی رضایی,,,افکار," ۳,۵۰۰",۱۳۸۹/۰۱/۱۵,فارسی,0.92,۱۳۰ ,978-964-228-070-4,"«من میخواهم صحنه‌هایی را به تو نشان دهم که مثل سیلی به صورتت بخورد. می‌توانی نگاه نکنی، می‌توانی خاموش کنی، می‌توانی هویت خود را پنهان کنی، مثل قاتل‌ها، اما نمی‌توانی جلوی حقیقت را بگیری، هیچ کس نمی‌تواند.» این‌ها جملاتی از «کاوه گلستان»، فیلمبردار و خبرنگار ایرانی و پسر «ابراهیم گلستان» است که در آغاز کتاب چه کسی از دیوانه‌ها نمی‌ترسد آمده است. رمان جذابی که مانند تکه‌های یک پازل در هم پیچیده است. مهدی رضایی این رمان را نوشته است و در آن دیوانگی را به تصویر کشیده است. دیوانگی‌ای که از شخصیت اول رمان آغاز می‌شود و به شکل مسری تمام جامعه‌ی اطرافش را در برمی‌گیرد.
درباره کتاب چه کسی از دیوانه‌ها نمی‌ترسد؟
کتاب چه کسی از دیوانه‌ها نمی‌ترسد اولین اثر مهدی رضایی، نویسنده و بنیان‌گذار «کانون فرهنگی چوک» است. این کتاب را «نشر افکار» سال 89 در ایران منتشر کرده است.
مهدی رضایی داستانش را در 6 فصل نوشته است. داستانی که راوی آن آرمان پاکروان، همان دیوانه‌ی داستان، یک معلم دبیرستان است و ماجراهای مختلفی از قتل و خیانت و عاشقی را بیان می‌کند. برهمکنش میان آرمان و همسرش روزنامه‌نگارش نگار، همسایه‌ای وبلاگ نویس به نام آقای شاهی، شخصیت خیالی‌ای به نام نسترن که راوی در ذهنش با او حرف می‌زند و شخصیت‌های دیگر، تکه‌های پازل مهدی رضایی را شکل می‌دهند.
مهدی رضایی تکه‌هایی از نوشته‌های وبلاگ آقای شاهی را در داستان آورده است. منتقدان معتقدند نویسنده از این تکنیک استفاده کرده است تا بدون دخالت مستقیم در متن بتواند نظرات خودش را منتقل کند.
رمان خطوط داستانی مختلفی دارد و موازی باهم روایت می‌شوند. بر خلاف آن چه معمول است در پایان رمان رضایی ، ارتباط خطوط داستانی با هم کشف نمی‌شود بلکه حتی بعضی از روایت‌ها در نیمه‌ی راه فراموش می‌شوند. در رمان مهدی رضایی نتایج ناشی از اتفاقات مدنظر نیستند بلکه خود اتفاقات است که اهمیت دارد.
کتاب چه کسی از دیوانه‌ها نمی‌ترسد را «خالد فاتحی» به کردی برگردانده و در کردستان عراق منتشر شده است. این اثر به زبان انگلیسی نیز ترجمه و در آمریکا چاپ شده است.
خلاصه داستان چه کسی از دیوانه‌ها نمی‌ترسد
داستان با صحبت‌های راوی درباره‌ی دیوانگی آغاز می‌شود. راوی ضمن صحبت از خصوصیات خودش کم‌کم شخصیت‌های دیگر داستان را وارد ماجرا کرده و به خواننده معرفی می‌کند. داستان با رسیدن نامه‌ای به دفتر روزنامه‌ای که نگار همسر راویدر آن کار می‌کند ادامه می‌یابد نامه‌ای که نویسنده در آن به قتل اعتراف کرده است، داستان نامه در سراسر کتاب ادامه می‌یابد و به خط داستانی‌ای موازی داستان اصلی تبدیل می‌شود . لابلای داستان در ذهن راوی گفت‌وگوهایی با نسترن شکل می‌گیرد، گفت‌و گوهایی که گاهی رابطه‌‌ی نگار و آرمان را به چالش می‌کشد و درباقی کتاب نیز ادامه دارد.
تلفن‌هایی که به نگار و آرمان می‌شود و هر دوی آن‌ها را به خیانت به یک‌دیگر متهم می‌کند، اتفاقی برای آقای شاهی همسایه‌ی وبلاگ نویس رخ می‌دهد و خطوط درهم پیچیده‌ی داستان ادامه پیدا می‌کند....
نقد کتاب چه کسی از دیوانه‌ها نمی‌ترسد؛ در ستایش دیوانگی
نقدها و نظرات مختلفی درباره‌ی رمان چه کسی از دیوانه‌ها نمی‌ترسد در روزنامه‌ها و سایت‌های ایرانی نوشته شده است. در نقد «هانیه بَرکوهی» در روزنامه‌ی فرهیختگان آمده است: «با نوشته‌ای پویا مواجهیم که داستان را از یک‌بعدی بودن خارج می‌کند و فضایی چندبعدی به اثر می‌دهد. چندبعدی بودن هم در تلفیق فضاها قابل‌دیدن است و هم در شخصیت‌پردازی و هم در داستان‌پردازی. با پازلی روبه‌روییم که در بسیاری از وجوه، این پازل جور نمی‌شود اما جورنشدن و کنار هم قرار نگرفتن‌ها جزو تکنیک رمان محسوب می‌شود، نه جزو ضعف‌های آن.»
«صادق وفایی» نیز در خبرگزاری مهر نقدی بر این رمان نوشته است، در نقد او درباره‌ی موضوع دیوانگی  که محوریت داستان برآن قرار داده شده است آمده است:
«نویسنده با مطرح کردن بحث دیوانگی و عاقلی، قصد ریشخند و انتقاد کردن به اخلاقیات اشتباه اجتماعش را دارد. گویی او با تاکید بر دیوانه بودن می‌خواهد شخصیتی مانند بهلول بسازد. گاهی اوقات انگار جامعه دیوانه است و راوی عاقل. و گاهی بالعکس. روای مدعی است از این که کسی دیوانه خطابش کند، نمی‌ترسد. گویی دیوانه بودن در جهانی که رمان ترسیم می‌کند، یک امتیاز است و ببوی عقب‌ افتاده که همه اذیتش می‌کنند از امیر میوه فروش دوست داشتنی‌تر است و هنگامی که با ترازو به سر میوه‌فروش بداخلاق می‌کوبد، مخاطب با او همذات‌پنداری می‌کند. این همذات‌پنداری در واقع شاید با خشم فروخورده راوی و خالقش مهدی رضایی باشد.»
درباره مهدی رضایی؛ فعال ادبی ایرانی
مهدی رضایی نویسنده و فعال فرهنگی ایرانی متولد سیم اردیبهشت 1360 در تهران است. او فعالیت ادبیش را از آغاز جوانی، در بیست سالگی شروع کرده است. مهدی رضایی ادبیات داستانی را به عنوان حوزه‌ی فعالیتش برگزیده است و داستان‌هایی ساده و روان برای نسل امروز می‌نویسند. کتاب‌های رضایی معمولا طنز تلخی در خود دارد و به مسائل اجتماعی طعنه می‌زند.
رضایی سال 85 کانون فرهنگی چوک را پایه‌گذاری کردو سه سال بعد ماهنامه‌ی الکترونیک «ادبیات داستانی چوک» را راه انداخت. او در انتشارات و ووسات مختلف دیگری مانند انتشارات «آقاپور» نیز فعالیت کرده و در جشنواره‌های بسیار داور یا دبیر بوده است. مهدی رضایی سابقه‌ی عضویت در هیئت رئیسه‌ی کانون «شعر و ادب پایتخت» را نیز در کارنامه دارد.
جوایزی مانند «جایزه‌ی ادبی لوح» و جایزه‌ی «هفت سین» از سوی حوزه‌ی هنری برای فعالیت‌های فرهنگی رضایی به او تعلق گرفته است و انجمن‌های ادبی متعددی مانند «انجمن داستان شهرزاد شهریار»، «انجمن داستان استهبان فارس» و «انجمن داستان سرو شیراز» از او تقدیر کرده‌اند.
درباره آثار مهدی رضایی؛ فراتر از مرزهای ایران
 آثار مهدی رضایی در ایران توانسته است توجه مخاطبان را به خود جلب کند و بعضی از آثارش نیز به زبان‌های کردی، روسی انگلیسی و .. برگردانده شده است. او در مصاحبه‌ای بیان کرده است: «دو سه سالی است که ناتالی ژوهاروا، استاد دانشگاه ملی سنت پترزبورگ روسیه و دانشجویانش آثارم را در دست تحقیق و بررسی دارند. گزارش کوتاهی از این تحقیقات در یک نشریه الکترونیکی روسی زبان منتشر شده است.»
رضایی پس از اولین کتابش چه کسی از دیوانه‌ها نمی‌ترسد؟ رمان «روزگار فراموش شده» را نوشت و سال 94 آن را منتشر کرد. این کتاب را می‌توانید از سایت فیدیبو دانلود کنید. او در همان سال مجموعه داستان «آواز گوسفندها» را نیز نوشت که انتشارات نیماژ آن را روانه‌ی بازار کتاب ایران کرده است.
مهدی رضایی سال 96 کتاب «خطاهای نویسندگی و تجربیات نویسندگی» را نوشت که تنها اثر غیرداستانی او به حساب می‌آید. آخرین رمان او به نام «من بن لادن را کشتم» نیز سال 97 به بازار کتاب ایران آمد.
دانلود کتاب الکترونیک(پی دی اف) چه کسی از دیوانه‌ها نمی‌ترسد در همین صفحه ممکن است.
در بخشی از کتاب چه کسی از دیوانه‌ها نمی‌ترسد؟ می‌خوانیم
حرفش را ادامه نمی‌دهد. به صداها بیشتر توجه می‌کنم. صدا از طبقه خودمان است. صبحانه را نخورده و می‌روم به سمت در. در را باز می‌کنم. در خانه‌ی شاهی باز است و چند نفری در حال رفت و آمد هستند. همه شان لباس شخصی دارند. چرا کسی لباس پلیس به تن نکرده؟ جلوتر می‌روم و به داخل نگاه می‌کن. چند نفر مشغول جمع کردن اثاثیه‌ی خانه هستند. چشمم به سرگرد می‌افتد. به من نگاه می‌کند. شق و رق جلو می‌آید.
 درشتی هیکلش مانع از آن می‌شود که داخل را ببینم.
-کاری داشتید؟
-نه می‌خواستم ببینم چه خبر است. گفتم نکند دزد آمده باشد.
-نه دزد نیامده، ما هستیم. بفرمائید منزلتان.
در صدایش خشمی را احساس می‌کنم که می‌خواهد مرا دک کند. چند لحظه‌ای خیره نگاهش می‌کنم تا بفهمد از لحنش خوشم نیامده. در همین حین چندنفری که کامپیوتر و بعضی از کشوهای میز را به دست دارند، از خانه بیرون می‌آیند. خودش را از جلو در می‌کشد کنار. می‌روم سمت واحدم. در را که می‌خواهم ببندم بازهم نگاهم می‌افتد به سرگرد و می‌پرسم: ببخشید می‌خواستم بپرسم که سوراخ روی گلوی آقای شاهی را که دیدید؟
چند لحظه‌ای خیره نگاهم می‌کند و می‌خواهد بفهماند که از سوالم خوشش نیامده. با صدایی بلندتر از قبل می‌گوید بفرمائید منزلتان.
نگاهش می‌کنم. پوزخندی می‌زنم و در را می‌بندم. نگار رنگش پریده و می‌گوید: چی بود؟
-هیچی، پلیس بود.
-فکر کردم آقای شاهی است.
-چرا فکر کردی آقای شاهی است؟
-نمی‌دانم، همین طوری فکر کردم.
-آقای شاهی مرده عزیزم، صبحانه‌ات را بخور.
دوباره صدای زنگ در بلند می‌شود. از اینکه در صبحانه خوردنم این همه وقفه می‌افتد عصبی می‌شوم. می‌روم در را باز می‌کنم. سرگرد جلوی در ایستاده و می‌گوید: می‌خواستم به شما اخطار بدهم که به هیچ وجه موضوع آقای شاهی را پیگیری نکنید. وگرنه عواقب بدی در انتظارتان است.
نگاهش می‌کنم و حرفی نمی‌زنم. او هم حرفی نمی‌زند. شاید منتظر است بگویم: بله من چیزی را پیگیری نمی‌کنم. این جوابم باب میلش است. پس نمی‌گویم. می‌گویم: موضوع قتل آقای شاهی یا هرکس دیگری به من ربطی ندارد که بخواهم پیگیری کنم. مگر شما مسئول پیگیری این قتل نیستسد؟ من هم یک معلم هستم. شما کار خودتان را بکنید من هم کار خودم را.",['کتاب\u200cهای رایگان '],https://newcdn.fidibo.com/images/books/4751_61459_normal.jpg
کوری,ژوزه ساراماگو,اسدالله امرایی,"۳۲,۰۰۰",مروارید," ۶۴,۰۰۰",۱۳۹۳/۰۲/۱۵,فارسی,1.8,۳۸۸ ,978-964-6026-70-4,ژوزه ساراماگو هفتاد و پنج ساله نویسنده پرتغالی برنده جایزه نوبل ادبیات ۱۹۹۸ را نویسنده‌ای می‌دانند که داستان‌هایش سرشار از رویا و طنز تلخ گزنده است. ساراماگو در کوری آینه گردان فروپاشی جامعه بشری است که به رغم برخورداری از همه مواهب طبیعی و علمی و فنی در وضعی بغرنج قرار می‌گیرد. نویسنده کوری به حد افراط از تمثیل و استعاره بهره برده است. استفاده از نمادهای اسطوره‌ای و تلمیحات مکرر از کتاب مقدس نشانه بارز تبحر نویسنده است.,"['داستان و رمان', 'داستان و رمان خارجی', 'داستان و رمان سایر کشورها']",https://newcdn.fidibo.com/images/books/1971_78438_normal.jpg
سه‌ شنبه‌ها با موری,میچ آلبوم,مهدی قراچه‌داغی,"۱۰,۰۰۰",البرز," ۲۵,۰۰۰",۱۳۹۴/۰۷/۱۵,فارسی,1.06,۱۸۴ ,964-442-255-4,"«آخرین کلاس زندگی استاد پیر من هفته‌ای یک‌بار در منزل او تشکیل می‌گردید، در کنار پنجره‌ای در اتاق مطالعه او، تا بتواند ازآنجا بوته کوچک بامیه را با برگ‌های صورتی‌رنگش تماشا کند. کلاس روزهای سه‌شنبه و بعد از صرف صبحانه تشکیل می‌شد. موضوع درس ما «معنای زندگی » بود. استاد آنچه را به تجربه می‌دانست، درس می‌داد.» این‌ها جملاتی است که میچ آلبوم کتابش را با آن‌ها آغاز کرده است. سه‌شنبه‌ها با موری کتاب بسیار تأثیرگذار این نویسنده  است که داستان واقعی ارتباط و ملاقات میچ آلبوم با استادش موری شوارتس را روایت می‌کند. میچ آلبوم که نویسنده‌ی کتاب مشهور «اولین تماس تلفنی از بهشت» نیز هست این کتاب را با لحنی روان و زیبا  نوشته است که خواننده را وادار می‌کند همراه میچ آلبوم در جلسات ملاقاتش با موری شرکت کند.
سه‌شنبه‌ها با موری را می‌توان هم یک زندگینامه و هم یک رمان فلسفی دانست. این کتاب پر از درس‌های آموزنده‌ای است که می‌تواند نگاه خواننده را نسبت به جهان تغییر دهد. میچ آلبوم در سه‌شنبه‌ها با موری دریچه‌ای تازه به‌سوی دنیا را برای خواننده باز می‌کند. دریچه‌ای که از نگاه موری شوارتس کسی که میچ آلبوم به دیده‌ی مراد به او نگاه می‌کند نشات گرفته است.
بیش از 39 میلیون نسخه از رمان سه‌شنبه‌ها با موری در سراسر جهان فروخته‌شده است.
درباره کتاب سه‌شنبه‌ها با موری اثر میچ آلبوم
سه‌شنبه‌ها با موری با عنوان اصلی «Tuesdays with morrie» اولین بار سال 1997 در ایالات متحده آمریکا به زبان انگلیسی منتشرشده است. ویرایش جدید این کتاب که پس گفتاری نیز به آن اضافه‌شده است سال 2007 منتشر شد. سه‌شنبه‌ها با موری با گونه زندگی‌نامه‌ای و داستان فلسفی تاکنون به بیش از سی زبان مختلف ترجمه‌شده است و در 34 کشور جهان به فروش می‌رسد.
 دکتر «برنی سیگل» درباره‌ی کتاب سه‌شنبه‌ها با موری گفته است: «این کتاب گنجینه‌ای توصیف نشدنی است. درک فناپذیری، آموزگاری بزرگ و منبعی برای روشنگری است. داشتن مرشدی که این تجربه را با ما در میان بگذارد، دستمایه فراست است.» بر اساس سه‌شنبه‌ها با موری آثار متفاوتی ساخته‌شده است. اولین بار سال 1999 یک فیلم تلویزیونی به کارگردانی «میک جکسون» کارگردانی انگلیسی بر اساس آن ساخته شد. اقتباس دیگری که از این کتاب انجام‌شده است نمایش‌نامه‌ای است که «دیوید اسبیورنسن»  آن را کارگردانی کرده است. در این اثر که سال 2002 به روی صحنه رفته است «آلوین اپستین» نقش موری و «جان تنی» نقش میچ آلبوم را بازی کرده است. این نمایش‌نامه نظرات بسیاری را به خود جلب کرد.
مروری بر فصل‌های داستان سه ‌شنبه ‌ها با موری
موری شوارتس قهرمان اصلی  رمان سه‌شنبه‌ها با موری به بیماری‌ای مبتلا شده است که کم‌کم اعضای بدنش را از کار می‌اندازد. این بیماری ذره‌ذره اعضای بدن او را از بین می‌برد و او را به‌سوی مرگ سوق می‌دهد. موری در آخرین روزهای عمرش هر سه‌شنبه جلسه‌ای با میچ آلبوم دارد که روایت هرکدام از این جلسات در فصلی از کتاب سه‌شنبه‌ها با موری آمده است.
عناوین فصل‌های کتاب سه‌شنبه‌ها با موری به شرح زیر است:
برنامه درس
دانشجو
کلاس درس
حضور
سه‌شنبه‌ی اول: درباره دنیا حرف می‌زنیم
سه‌شنبه‌ی دوم: درباره‌ی تأسف برای خودم حرف می‌زنم
سه‌شنبه‌ی سوم: درباره‌ی تأسف حرف می‌زنم
استاد
سه‌شنبه‌ی چهارم (از) درباره‌ی مرگ حرف می‌زنیم
سه‌شنبه‌ی پنجم درباره‌ی خانواده حرف می‌زنیم
سه‌شنبه‌ی ششم درباره‌ی احساسات حرف می‌زنیم
سه‌شنبه‌ی هفتم درباره‌ی ترس از پیر شدن حرف می‌زنیم
در قسمتی از رمان سه ‌شنبه ‌ها با موری می‌خوانیم
- موری گفت: «می‌دانی همه می‌دانند که روزی خواهند مرد؛ اما کسی این را باور نمی‌کند.»
این سه‌شنبه لحنی جدی داشت. بحث بر سر مرگ بود - نخستین موضوعی که در فهرست من جای گرفته بود. پیش از آمدن من؛
موری مطالبی را روی یک برگ کاغذ سفید نوشته بود تا مبادا فراموش کند. براثر لرزش دستش، خطش به‌قدری کج‌ومعوج بود که
جز خودش کسی نمی‌توانست آن را بخواند. روز کارگر بود. از میان پنجره اتاق پرچین‌های حیاط‌خلوت را می‌دیدم و صدای فریاد بچه‌ها را که در خیابان بازی می‌کردند می‌شنیدم. آخرین هفته پیش از شروع مدرسه بود.
در دیترویت. کارکنان اعتصابی جراید خودشان را برای برپایی یک تظاهرات عظیم آماده می‌کردند. می‌خواستند وحدت کارکنان را در برابر مدیریت به رخ بکشند. سوار هواپیما ماجرای زنی را خواندم که شوهر و دو دخترش را در خواب با گلوله کشته بود. می‌گفت این کار را ازآن‌جهت کرده تا آن‌ها را از شر «مردمان بد» نجات داده باشد. در کالیفرنیا وکلای حاضر در محاکمه اُجی. سیمپسون، طرفداران فراوان پیداکرده بودند.
اما اینجا در اتاق کار موری شرایط دیگری حاکم بود. حالا باهم نشسته بودیم. در فاصله‌ای اندک از جدیدترین وسیله‌ای که به اشیای خانه اضافه‌شده بود: کپسول اکسیژن. کوچک و قابل‌حمل بود. ارتفاعش از حد زانوان فراتر نمی‌رفت. بعضی از شب‌ها وقتی موری به‌اندازه کافی هوا نمی‌گرفت. ماسک اکسیژن را روی بینی‌اش می‌گذاشت. این را که موری به وسیله‌ای وصل باشد نمی‌پسندیدم؛ و وقتی موری حرف می‌زد. سعی داشتم به آن نگاه نکنم. موری دوباره گفت: «همه می‌دانند که روزی می‌میرند؛ اما کسی این را باور نمی‌کند. اگر باور می‌کردیم. رفتارمان را تغییر می‌دادیم.»
گفتم به‌عبارت‌دیگر درباره مرگ خودمان را فریب می‌دهیم.
جملات ناب کتاب سه شنبه ها با موری
- یا به یکدیگر عشق بورزید، یا بمیرید.
- بالأخره روزی خواهی مرد، ولی نه برای مدتی طولانی و نه برای همیشه. پس ناامید نباش.
- یک معلم در جاودانگی تو مؤثر است. تو هیچ‌گاه نمی‌توانی بگویی که این تأثیر تا کی پایان می‌پذیرد.
- سرنوشت در برابر بسیاری از افراد سر تسلیم فرود می‌آورد. این خود انسان است که خودش را به‌خطر می‌اندازد.
- هر شب که می‌خوابم، می‌میرم. و صبح روز بعد، وقتی بیدار می‌شوم، دوباره متولد می‌شوم.
درباره میچ آلبوم
میچ آلبوم نویسنده، فیلم‌نامه‌نویس و روزنامه‌نگار آمریکایی است. او همچنین تجربه‌ی مجری‌گری در رادیو و تلویزیون را نیز در کارنامه دارد. میچ آلبوم سال 1958 در نیوجرسی به دنیا آمده است و اکنون 61 سال دارد.
شهرت میچ آلبوم به خاطر کتاب سه شنبه ‌ها با موری است. او داستان‌هایی با درون‌مایه‌های الهام‌بخش می‌نویسد و به همین خاطر توجه‌های زیادی را به خود جلب کرده است. میچ آلبوم خبرنگار  بسیار برجسته‌ای هم هست و یکی از نویسندگان بسیار برجسته در روزنامه‌ی «دیترویت فری پرس» به شمار می‌رود
او به همراه همسرش در شهر دیترویت در ایالت میشیگان زندگی می‌کند.
میچ آلبوم به‌جز سه‌شنبه‌ها با موری آثار برجسته‌ی دیگری نیز در کارنامه دارد. از میان آثار دیگر میچ آلبوم می‌توان به کتاب‌های «اولین تماس تلفنی از بهشت»، «در بهشت 5 نفر منتظر شما هستند»، «نفر دیگری که در بهشت ملاقات می‌کنید»، «ارباب زمان»، «یک روز دیگر»، «درس آخر»، «تارهای جادویی فرانکی پرستو» و «کمی بیشتر ایمان داشته باش» اشاره کرد. از میان این آثار می‌توانید ترجمه‌های مختلفی از «اولین تماس تلفنی از بهشت»، «تارهای جادویی فرانکی پرستو»، «یک روز دیگر»، «در بهشت 5 نفر منتظر شما هستند»، «ارباب زمان» و« نفر دیگری که در بهشت ملاقات می‌کنید» را از فیدیبو دانلود کنید.  کتاب «نفر دیگری که در بهشت ملاقات می‌کنید» در ادامه‌ی کتاب «در بهشت 5 نفر منتظر شما هستند» نوشته‌شده است.
بهترین ترجمه سه شنبه ها با موری
سه‌شنبه‌ها با موری در ایران نیز مانند سایر نقاط جهان توانسته است توجه‌های زیادی را به خود جلب کند. مترجمان مختلفی این کتاب را به فارسی برگردانده‌اند و ناشران مختلفی آن را منتشر کرده‌اند.
اولین ترجمه‌ی سه ‌شنبه ‌ها با موری در ایران متعلق به «محمد دانایی» است. این ترجمه را انتشارات جیحون سال 1378 منتشر کرده است. یک سال بعد «صدیقه ابراهیمی» این کتاب را تحت عنوان «من و استاد و عشق...» به فارسی برگرداند. همچنین «مهدی قراچه داغی» در همین سال سه‌شنبه‌ها با موری را ترجمه کرد که انتشارات البرز آن را روانه‌ی بازار کتاب ایران کرده است و همین نسخه‌ای است که در این صفحه قرار دارد.
«ماندانا قهرمانلو»  سال 1383 سه‌شنبه‌ها با موری را تحت عنوان «سه‌شنبه‌ها با موری، مرد پیر- مرد جوان و بزرگ‌ترین درس زندگی» به فارسی برگردانده است. این ترجمه را نشر قطره منتشر کرده است که تاکنون به چاپ هفدهم رسیده است. ترجمه‌ی دیگر سه‌شنبه‌ها با موری متعلق به «شهرزاد رضایی» است که نشر شمشاد سال 95 روانه‌ی بازار کتاب ایران کرده است. سه‌شنبه‌ها با موری با ترجمه‌ی «ماندانا قهرمانلو» و «شهرزاد رضایی» نیز در فیدیبو در دسترس است.
این کتاب برای چه کسانی مناسب است؟
سه‌شنبه‌ها با موری  یک کتاب بسیار پرمعناست. کتابی است که در آن درس زندگی داده می‌شود. موری شوارتس شخصیت اصلی کتاب به‌عنوان کسی که مرگ را پذیرفته و به‌نوعی در پایان زندگی ایستاده است، نگاه متفاوتی به دنیا دارد و به آرامش و اطمینان خاصی رسیده است. کتاب سه‌شنبه‌ها با موری برای هرکسی که می‌خواهد دقیق‌تر به معنای زندگی فکر کند مناسب است. هرکسی که زندگی را بیش از روزمرگی‌هایی که انسان امروز با آن درگیر است می‌داند و می‌خواهد با حقایقی که اغلب اوقات انسان‌ها سعی می‌کنند از مواجهه با آن پرهیز کنند، روبه‌رو شود می‌تواند این کتاب را بخواند.
این کتاب توانسته است مرگ و ترس از مرگ را موشکافی کند و درباره‌ی آن به زیبایی حرف زده است. سه‌شنبه ‌ها با موری برای هرکسی که مفاهیمی چون فناپذیری، مرگ و پس‌ازآن برایش مهم است کتاب مناسبی است.    
خرید و دانلود رمان سه ‌شنبه‌ ها با موری اثر میچ آلبوم با ترجمه‌ی مهدی قراچه‌داغی که انتشارات البرز آن را منتشر کرده است در همین صفحه ممکن است.
همچنین کتاب صوتی سه‌شنبه‌ها با موری با دو ترجمه‌ی مختلف را می‌توانید از فیدیبو دانلود کنید.
 ","['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/6431_73423_normal.jpg
یک عاشقانه‌ی آرام,نادر ابراهیمی,,"۳۹,۵۰۰",روزبهان," ۷۹,۰۰۰",۱۳۹۴/۰۴/۱۵,فارسی,1.24,۲۷۲ ,978-964-5529-12-3,"یک عاشقانه آرام، روایتی شاعرانه از یک زندگی
احتمالاً با شنیدن نام نادر ابراهیمی به یاد عاشقانه های زیادی خواهید افتاد، حق هم دارید چرا که قلم شاعرانه این نویسنده کاغذ را عاشق می کند چه برسد به مخاطبان پر شوری که برای خواندن گل واژه های ناب و شیرین این نویسنده، کتاب را زمین نمی گذارند. یک عاشقانه آرام نام یکی از معروف ترین آثار نادر ابراهیمی است که مطالعه آن به عنوان یک کتاب عاشقانه و آموزنده به تمام کسانی که دوست دارند تا عاشقانه آرامی را در زندگی خود تجربه کنند پیشنهاد می شود.
  فصول کتاب یک عاشقانه آرام
رمان یک عاشقانه آرام برجسته ترین اثر نادر ابراهیمی به حساب می آید که توسط انتشارات روزبهان بیش از 40 بار به چاپ رسیده است. نگارش این کتاب پر طرفدار به آذر ماه 1373 بر می گردد و امروزه پس از گذشت 25 سال هنوز هم به عنوان یک عاشقانه پر طرفدار در قفسه های کتابفروشی خودنمایی می کند.
کتاب یک عاشقانه آرام در سه فصل روایت شده و نادر ابراهیمی برای هر فصل عناوین جذاب و متفاوتی را انتخاب کرده است اگر نسخه پی دی اف یک عاشقانه آرام را مقابل خود قرار دهید خواهید دید که فصل های مختلف این کتاب چنین نام گذاری شده است:
فصل اول: پیش از آن واقعه بزرگ
فصل دوم: در قلب آن واقعه
فصل سوم آن سوی واقعه
فصل دوم داستان یک عاشقانه آرام به عنوان مهم ترین و جذاب ترین قسمت کتاب شمرده می شود و نویسنده با توجه به اهیمیت داستان در این فصل، در قلب آن واقعه را نیز به قسمت های متفاوتی بخش بندی کرده که هر هرکدام از آن قسمت ها به عنوان روزهای هفته نام گذاری شده اند. به صورتی که مخاطب با باز کردن کتاب و مشاهده فهرست فصل دوم، با قسمت های متفاوتی که از یکشنبه ها آغاز شده؛ تا سه شنبه ادامه دارد و به شنبه ها ختم می شود مواجه خواهد شد.
  مقدمه کتاب یک عاشقانه آرام
نادر ابراهیمی قبل از آنکه عاشقانه هایش را برای مخاطبان خود تعریف کند مقدمه با احساسی را در چند جمله خلاصه کرده که خواندن آن خالی از لطف نیست:
دیگر جوان نیستم، میانسال هم نیستم! به همین خاطر است که همیشه می اندیشم. این آخرین اثری است که به او پیشکش می کنم و به فکرم می رسد که بنویسم (برای آخرین بار به او) اما احساس می کنم که در این جمله، نقصی وجود دارد و یا شاید اضطرابی! یادم می آید اولین کتابم را در نیمه راه جوانی به بهترین دوست روزگار کودکی تا جوانی ام تقدیم کردم: (به برادرم رحیم قاضی مقدم، که با دوستی ام با او بیش از همه کس او را عذاب داده ام)
حال، در آستانه پیری؛ می خواهم جمله ای شبیه به آن بگویم: (به همسرم فرزانه، که با مهر بی حدم به او، تنها کسی بوده ام که پیوسته عذابش داده ام)
و افسوس که نمی توان بازگشت و از نو ساخت؛ اما، دست کم به آن ها که در آغاز راه هستند می توان یادگاری کوچکی داد، شاید به کارشان بیاید. «یک عاشقانه آرام» اگر خدا بخواهد و زنده بمانم، «یک عاشقانه بسیار آرام» یادگاری خواهد بود از من و او به همه آن ها که در آغاز راه هستند.
  خلاصه کتاب
حتماً با خواندن مقدمه کتاب چنین برداشتی خواهید داشت که با یک کتاب پر از واژه های عاشقانه مواجه خواهید شد و از ابتدا تا انتهای کتاب عاشقانه های رویایی که در ذهن نویسنده وجود دارد را مطالعه خواهید کرد. اما اگر این برداشت شما از این داستان است باید دید خود را تغییر دهید چرا که نادر ابراهیمی با پرداختن به یک داستان واقع گرایانه عاشقانه هایی که به دل می نشیند را در دل داستان قرار داده است.
داستان یک عاشقانه آرام روایتی است از قبل از انقلاب سال 57. شخصیت اصلی این رمان گیله مرد معلمی است که علاوه بر تدریس فعالیت های سیاسی زیادی انجام می دهد.او در یکی از سفرهای خود با دختر زیبایی به نام عسل ازدواج می کند و شروع عاشقانه آرام پس از این واقعه شکل می گیرد.
در طول داستان گیله مرد به دلیل فعالیت های سیاسی و انقلابی  ای که داشت تبعید می شود و این به عنوان یکی از تلخ ترین روزهای عاشقانه این زوج عاشق ناآرامی هایی را برای زندگی آن ها به وجود می آورد. اما جذابیت داستان در این قسمت است که عسل و گیله مرد در هیج قسمت از داستان و با وجود مشکلات فروانی که دارند دست از دوست داشتن هم بر نمی دارند و سعی می کنند عشق خود را هر روز به شکل های متفاوت تری به هم ابراز کنند. البته این پایان ماجرا نیست چرا که برای داشتن یک عاشقانه آرام باید ناآرامی های زیادی را تحمل کرد که نادر ابراهیمی توانسته با تصویر سازی های جذاب قلمش در 210 صفحه داستان عاشقانه عسل و گیله مرد را روایت کند.
برخی از مخاطبان بر این باورند که نادر ابراهیمی قسمتی از خودش را به داستان اضافه کرده است گیله مرد قصه همان آقای نویسنده است و همین مسئله موجب شده تا مخاطبان این کتاب را بیشتر دوست داشته باشند و ارتباط بهتری با شخصیت های داستان برقرار کنند.
  درباره نویسنده کتاب، نادر ابراهیمی
نادر ابراهیمی، نویسنده ای است که بیشتر کسانی که اهل مطالعه هستند او و آثار جذابش را می شناسند. جالب است بدانید بسیاری از کتاب خوان ها مطالعه و کتابخوانی را با آثار جذاب این نویسنده آغار کرده اند و به طور کل می توان این طور عنوان کرد که نادر ابراهیمی نقش مفیدی در افزایش انگیزه جوانان برای کتاب خوانی ایجاد کرده است.
این نویسنده خوش قریحه، متولد فروردین 1315 شمسی است. دست بر قضا غروب خالق عاشقانه های ماندگار هم در بهار و در خرداد ماه 1387 رقم خورده است.
بسیاری از مردم این نویسنده معاصر را با کتاب ها و عناوین شاعرانه و عاشقانه اش می شناسند و خبر از سختی های زندگی آقای نویسنده ندارند. چه کسی فکرش را می کند که نویسنده عاشقانه های آرامی که هر مخاطب را به وجد می آورد روزهای نا آرامی را گذرانده است؟
  دیگر آثار نادر ابراهیمی ترکیبی از روزهای سیاه و سفید آقای شاعر
روزهای سیاه و سفید این نویسنده را همسرش بارها و بارها نقل کرده است. فرزانه منصوری صاحب تمام آن نامه های عاشقانه و شاعرانه از دستگیری های سیاسی، بازجویی ها زندان رفتن و حتی برنده شدن آثار همسرش در جشنواره یونسکو بارها و بارها صحبت کرده است.
اگر کمی با آثار نادر ابراهیمی آشنایی داشته باشید قطعاً از شغل های عجیب و متعددی که در طول عمرش تجربه کرده خبر دار هستید. چرا که آقای نویسنده در بسیاری از آثارش شرح حال کوتاهی از خود را در دل داستان مهمان کرده است.
برای مثال نادر ابراهیمی در دو کتاب «ابن مشغله» و «ابوالمشاغل» از تجربه های مختلفش در زمینه؛ کارگری، خیاطی، تعمیرکاری، حسابداری و حتی خطاطی و تحویل داری بانک اشاره کرده است.
البته فعالیت حرفه ای نادر ابراهیمی از کارگری در چاپ خانه ها تا مستند سازی و تدریس در دانشگاه بسیار فراگیرتر شد اما نکته قابل توجه در مورد این نویسنده این است که در دل تمام تجارب و نوشته های این نویسنده تنها یک کلمه مشترک است و آن هم «عشق» است.
  جملاتی  از کتاب یک عاشقانه آرام 
یک عاشقانه آرام از جمله کتاب هایی است که جمله های ناب و ماندگار زیادی دارد. اگر در هنگام خواندن کتاب شاهکار یک عاشقانه آرام مدادی در دست داشته باشید تا زیر قسمت های دوست داشتنی کتاب خط بکشید حتماً در آخر با کتابی که سراسر خط کشی شده مواجه می شوید، چرا که در کمتر صفحه ای از این کتاب می توانید جمله ای پیدا کنید که دل نشین نباشد.
- عشق به دیگری ضرورت نیست، حادثه است. عشق به وطن ضرورت است، نه حادثه. عشق به خدا ترکیبی است از ضرورت و حادثه!
- هرگاه شاعری را یافتی که می گفت: (در زندگی خود دوبار عاشق شده ام بدان که هرگز عشق را تجربه نکرده است. او چیز دیگری را با عشق اشتباه گرفته است. چیزی که می تواند ده هزار بار تکرار شود. این است که می گویم خواستن هم همیشه عشق نیست!
- عاشق «شدن» مسأله ای نیست، عاشق «ماندن» مسأله ای اصلی برای ما است. بقای عشق، نه بروز عشق!
- مگذار که عشق، به عادت دوست داشتن تبدیل شود! مگذار که حتی آب دادن گل های باغچه، به عادت آب دادن گل های باغچه تبدیل شود! عشق، عادت به دوست داشتن و سخت دوست داشتن دیگری نیست، پیوسته نو کردن خواستنیی است که خود پیوسته خواهان نو شدن است و دیگرگون شدن! تازگی ذات عشق است، و طراوت، بافت عشق! چگونه می شود تازگی و طراوت را از عشق گرفت و عشق همچنان «عشق» بماند؟
    بعد از خواندن کتاب یک عاشقانه آرام چه بخوانید؟
امکان ندارد کسی پس از مطالعه یک عاشقانه آرام برای خواندن نامه های عاشقانه نادر ابراهیمی کتاب چهل نامه کوتاه به همسرم را نخواند! این کتاب چهل نامه از دل روزمرگی های یک زن و شوهر عاشق نوشته شده که در ابتدا بهانه ای برای تمرین خطاطی  لحاظ می شد اما بعدها به عادتی شاعرانه تبدیل شد و در انتها مجموع آن به عنوان یک کتاب به چاپ رسید. پیشنهاد می کنم اگر خواندن یک عاشقانه آرام به اندازه کافی برایتان جذاب بوده است بلافاصله پس از آن با نامه های کوتاه و عاشقانه نادر ابراهیمی کمی عاشقانه نوشتن و حتی عاشقانه خواندن را تمرین کنید.
   ","['داستان و رمان', 'داستان و رمان ایرانی']",https://newcdn.fidibo.com/images/books/4401_80243_normal.jpg
عاشقانه سه دختر حوا ,الیف شافاک,مریم طباطبائیها,"۲۵,۰۰۰",نون," ۷۴,۰۰۰",۱۳۹۵/۱۰/۱۵,فارسی,2.83,۴۵۲ ,978-600-7141-86-1,"دو شهر استانبول و آکسفورد بیشتر از 2500 کیلومتر با هم فاصله دارند. با این وجود الیف شافاک نویسنده‌ی ترک توانسته است در دهمین رمانش این فاصله را به هیچ برساند. شافاک داستان سه دختر حوا را شبیه به وصف یک عکس روایت می‌کند. سه دختر جوان همراه با مردی برای یک عکاس در محوطه‌ی دانشگاه آکسفورد لبخند می‌زنند. عکسی که در طول داستان تبدیل به سرنخی مهم می‌شود.
سه دختر حوا کتاب دیگری از خالق ملت عشق
کتاب سه دختر حوا با نام اصلی Three Daughters of Eve که در سال 2016 نوشته شده داستان سه زن با نام‌های پری، مونا و شیرین است که هر یک در شرایط متفاوت از هم زندگی می‌کنند؛ شیرین ایرانی، پری ترک و مونا آمریکایی. سه شخصیت زن از سه کشور مختلف به صورت اتفاقی در دانشگاه آکسفورد کنار هم قرار می‌گیرند و با یکدیگر آشنا می‌شوند. داستان از زبان پری نگاشته شده است، وقتی او 35 ساله است و در یک مهمانی در استانبول است به یاد خاطره‌ای می‌افتد و به عقب و زمان دانشجویی‌اش برمی‌گردد و خاطراتش را بازگو می‌کند. پری در دانشگاه با استادی به نام پروفسور«آزور» آشنا می‌شود. «آزور» استاد فلسفه‌ی پری است که رابطه‌ی مرید و مرادی بین‌ آن‌ها شکل می‌گیرد، و مسیر فکری پری در این داستان تحت تاثیر شخصیت «آزور» قرار می‌گیرد. هر یک از این سه زن در این کتاب بازتابی از جامعه‌ی خود هستند و از شک‌ها و تردید‌های خود در اعتقاداتشان می‌گویند.
درون‌مایه داستان سه دختر حوا
الیف شافاک در رمان عشقی سه دختر حوا از زندگی در زمان حال می‌نویسد در حالی که او در کتاب قبلی‌اش برخلاف این عمل کرده بود و کتاب «ملت عشق» را با نگاهی فلسفی و تاریخی نوشته بود.  نویسنده در کتاب سه دختر حوا رویکردی اجتماعی و فرهنگی دارد. او در این کتاب از دغدغه‌ها و محدودیت‌های زنان امروزی در کشورهای در حال توسعه به خصوص ترکیه می‌گوید و مشکلات و تفاوت نسل آن‌ها را با خانواد‌هایشان به تصویر می‌کشد. او زنان را در چالش‌های مختلف که در دنیای مدرن گریبان‌گیرشان شده است از جمله عشق و شکست به بازی می‌گیرد و تصویری از زندگی زن امروز را به مخاطب نشان می‌دهد.
شافاک بازگو کننده‌ی مشکلات زنان است، زیرا در جامعه هر سیاستی ظالمانه و مستبدانه‌ای اجرا شود اولین گروه آسیب‌پذیر زنان هستند و به شدت زندگی شخصی‌شان تحت تاثیر قرار می‌گیرد.
درباره الیف شافاک؛ از حرامزاده استانبول تا ملت عشق
الیف شافاک در اکتبر 1971 در فرانسه به دنیا آمد. پدر و مادر او اهل ترکیه بودند و پس از تولد الیف شافاک از یکدیگر جدا شدند. او در کنار مادرش که شخصیتی روشن‌فکر و مدرن داشت و مادربزرگش که زنی سنتی و مذهبی بود، بزرگ شد و دو نسل متفاوت را درک کرد. شافاک به دلیل شغل دولتی مادرش دائما در سفر بود و برای مدتی در کشورهای دیگر از جمله اسپانیا، عمان، آمریکا و انگلیس زندگی کرد. الیف در سفرهای خود علاوه بر اینکه با زبان‌های اسپانیایی، انگلیسی و عربی آشنا شد، فرهنگ‌های مختلف را نیز از نزدیک دید. او تحصیلات خود را در رشته‌ی مطالعات زنان و دکتری علوم سیاسی به سرانجام رساند و تا مقطع دکترا پیش رفت.
در جوانی اولین اثرش به نام «پنهان» را منتشر کرد و موفق شد «جایزه رومی ترکیه» را دریافت کند. این جایزه هر سال به اسرارآمیزترین رمان ترکیه اعطا می‌شود. شافاک پس از انتشار این کتاب به طور جدی به نوشتن کتاب‌های دیگر مشغول شد و رمان‌های «آینه‌های شهر» در سال 1999، «محرم» در سال 2000 و «کاخ بید» در سال ۲۰۰۲ را نوشت. انتشار این کتاب‌ها شهرت شافاک را دوچندان کردند و او به نوشتن آثارش به زبان انگلیسی روی آورد و جنجالی‌ترین اثرش را نوشت.
الیف شافاک کتاب «حرامزاده استانبول» را در سال 2006 منتشر کرد. شافاک در این اثر داستان دو خانواده‌ی ترک تبار و ارمنی را روایت می‌کند و نسل‌کشی ارمنی‌ها توسط امپراتوری عثمانی در جنگ جهانی اول را شرح می‌دهد. انتشار این کتاب باعث شد شافاک از طرف دولت ترکیه به جرم اهانت به هویت ترکی به دادگاه فراخوانده شود. شافاک پس از این جریانات سیاسی که هم‌زمان با بارداری‌اش بود، دچار افسردگی شد. او به نوشتن شرح وقایع زندگی‌اش در این دوران مشغول شد و آن ‌را در قالب کتاب «شیر سیاه» منتشر کرد. بعد از انتشار این کتاب یک وقفه‌ی سه ساله در انتشار آثار شافاک ایجاد شد، که پس از آن کتاب «ملت عشق» را نوشت. این کتاب بسیار محبوب شد و عنوان پرفروش‌ترین کتاب تمام دوران ترکیه را از آن خود کرد.
«ملت عشق» درباره‌ی زندگی عارفانه‌ی شمس و مولانا بود. همچنین این کتاب پس از ترجمه به فارسی مورد توجه بسیاری از ایرانیان نیز قرار گرفت و بارها تجدید چاپ شد. نزدیکی جغرافیایی و درنتیجه تشابه فرهنگ ایران و ترکیه سبب شده است آثار شافاک درایران پرمخاطب باشد، او از قصه‌ی زنان و محدودیت آن‌ها می‌نویسد؛ همچنین گذر از سنت به مدرنیته که از دغدغه‌های امروز ترکیه و ایران است را به تصویر می‌کشد.
الیف شافاک در مصاحبه‌ای از انگیزه نوشتنش می‌گوید: «نوشتن، سفری شگفت‌انگیز و چالش‌برانگیز است. وقتی ایده‌ای به ذهنم می‌رسد تا درباره‌اش بنویسم تحقیق زیادی برایش می‌کنم من سال‌ها پیش از آنکه این کتاب را بنویسم، به این موضوع فکر کرده بودم. جهانی که ما در آن زندگی می‌کنیم، دنیای سیالی است. هرگاه این دنیا به سمت استبداد یا انزوا پیش رود، زنان بیشترین آسیب را می‌بینند. زنان در کشورهای اسلامی به ویژه ترکیه که من در آن بزرگ شدم، با مشکلات متعددی مواجه هستند و گاه صدای آنها در فضاهای عمومی شنیده نمی‌شود. می‌خواستم کتابی بنویسم که بازگوکننده صدای آنها در این جوامع باشد».
ترجمه‌ کتاب سه دختر حوا به فارسی
کتاب سه دختر حوا با ترجمه‌ی «مریم طباطبائیها» را نشر نون منتشر کرده است و نسخه الکترونیک آ‌ن در سایت و اپلیکیشن فیدیبو برای خرید و دانلود موجود است.
 «مریم طباطبائیها» مترجم جوانی است که کتاب‌های مختلفی از جمله «ما همه باید فمینیست باشیم» از «چیماماندا گزی ادیشی»، «اسکندر» از «الیف شافاک»، «موزه معصومیت» از «اورهان پاموک» و «پرنده ای با یک بال» از «یاشار کمال» را ترجمه کرده است.
مریم طباطبائیها  درباره‌ی انگیزه‌اش درباره‌ی ترجمه‌ی آثار ادبی ترکیه در مصاحبه‌ای گفته است: « ادبيات تركيه شباهت‌هاي فرهنگي و ساختاري زيادي با ادبيات ما دارد. به‌واسطه دين مشترك ما از لحاظ عقيدتي هم تا حدودي به هم نزديك هستيم و اين نزديك بودن‌ها باعث مي‌شود كه ادبيات تركيه براي خواننده ايراني ملموس‌تر باشد و همذات‌پنداري بيشتري بتواند با آن برقرار بکند... به نظر من در ترجمه يك كتاب كه بتواند بسيار موفق باشد، چند موضوع كلي وجود دارد كه نمي‌شود از آنها صرف نظر كرد. نخست اين‌كه كتاب و موضوع آن تا چه حدي مي‌تواند با فرهنگ و باورهاي اجتماعي ما رابطه برقرار كند. گرچه در اين مورد الزامي وجود ندارد، چون كتاب‌هاي موفقي هم بودند كه از اين اصل مستثني بودند. يك مترجم بايد بتواند آن روحي را كه در بطن كتاب وجود دارد، بشناسد تا بتواند با لحن مولف ارتباط برقرار كند. چون ما در ترجمه ادبي به هيچ عنوان با يك دو دو تا چهارتاي فرموله شده مواجه نيستيم و بايد بتوانيم احساسات و روح داستان را بشناسيم تا بتوانيم همين حس را به خواننده القا كنيم واصولا بايد ميان يك ترجمه ادبي و يك مقاله علمي اين تفكيك وجود داشته باشد تا بشود از آن اثر يك ترجمه درخور و دلنشين ارائه داد.»
کتاب سه دختر حوا را ناشرین دیگری هم منتشر کرده‌اند؛ از جمله «نشر نیماژ» با ترجمه‌ی «صابر حسینی»، «انتشارات معیار اندیشه» با ترجمه‌ی «منا زنگنه»، «انتشارات کتاب مرو» با ترجمه‌ی «سولماز ارزیلی» و «انتشارات فکرآذین» با ترجمه‌ی «اکرم غفاروند».  
در بخشی از کتاب سه دختر حوا می‌خوانیم
فردا صبح زود، پری پاکتی را پیدا کرد که از زیر در اتاقش به داخل فرستاده شده بود. کاملا مشخص بود که شیرین برای او رزومه‌ای حاضر کرده است؛ اما چه رزومه‌ای! خواندن همانا و به طرف اتاق دوستش رفتن همانا؛ وقتی که دید در باز است داخل اتاق شد. «این چیست؟ من هیچ‌کدام از این کارها را انجام نداده‌ام.!» از شیرین که هنوز هم در رختخواب بود و سرش زیر بالشت، صدایی خفه بیرون آمد :«آه. می‌دانستم، هیچ خوبی‌ای بدون جزا نمی‌ماند.» پری گفت: «چیزه... برای کمکت خیلی ممنونم؛ اما نوشتی که من در رستورانی کوچک در استانبول گارسون بوده‌ام! بعد هم نوشته‌ای که روی دستخط‌های عثمانی کار کرده‌ام! روی کاخ‌ها و خدمه و روسای آن‌ها اشراف کامل دارم. آهان یکی دیگر: در تابستان‌ها هم از اختاپوس داخل آکواریم خانواده‌ای ثروتمند محافظت کرده‌ام!» شیرین این بار با آن لباس‌های ابریشمی صورتی رنگ از جا بلند شد و نشست؛ بعد هم چشم بندش را که دقیقا همان رنگی بود از روی پیشانی برداشت. «خب، ممکن است در آن قسمت آخر کمی زیاده روی کرده باشم.» «فقط همان قسمت؟! با این رزومه‌ی من درآوردی کار پیدا کردنم چه فایده‌ای دارد؟... در دنیا دو مدل شهر وجود دارد: اولی، آن‌هایی که تعهد داده‌اند فردا و روزهای آتی‌شان همه شبیه به هم باشند و دیگری آن‌هایی که درست برعکس این کار را انجام می‌دهند؛ هر لحظه همه را متعجب می‌کنند، مشکل ایجاد می‌کنند و همه چیز را به هم می‌ریزند؛ شهرهایی که در کل هیچ چیز برای گفتن ندارند.
 ","['داستان و رمان', 'داستان و رمان خارجی', 'داستان و رمان ترکیه']",https://newcdn.fidibo.com/images/books/86025_63653_normal.jpg
خانه‌ای که در آن مرده بودم,کِیگو هیگاشینو,خندان حسینی‌نیا,"۱۸,۰۰۰",قطره," ۳۵,۰۰۰",۱۳۹۷/۱۰/۱۵,فارسی,1.48,۲۳۶ ,978-622-201-037-9,ساياکا با نشانه‌هايي که بعد از مرگ پدرش به‌دست آورد، تصميم گرفت به دنبال سؤال‌هايي برود که از کودکي در زندگي پر‌ابهامش با آن‌ها روبه‌رو بود. در اين راه از دوست دوران نوجواني‌اش مي‌خواهد تا همراهي‌اش کند. اين دو با پشت‌کار و کنجکاوي فراوان به نشانه‌هاي پر?‌رمز‌وراز و باورنکردني‌اي در اين مسير بر مي‌خورند و با هم‌فکري يک‌ديگر معماي بزرگ و تلخ زندگي ساياکا را حل مي‌کنند.,"['داستان و رمان', 'داستان و رمان پلیسی']",https://newcdn.fidibo.com/images/books/88061_96061_normal.jpg
ناتور دشت,جی دی سلینجر,محمد نجفی,"۲۵,۰۰۰",نیلا," ۴۲,۰۰۰",۱۳۹۳/۰۱/۱۵,فارسی,1.37,۲۹۶ ,964-91750-1-6,"اگر به فهرست صد کتاب برتر جهان نگاه کنید، در رتبه‌ي هفتادودوم آن نام کتاب ناتور دشت را خواهید دید.کتابی پرطرفدار که هنوز بعد از گذشت شصت سال از اولین انتشار آن در آمریکا، در بین کتابخوان‌های سراسر جهان بسیار محبوب است و به بیش از سي‌وپنج زبان ترجمه شده است. تا به امروز چندین میلیون نسخه از ناتوردشت در سراسر جهان به فروش رفته و در سایت «گودریدز»، سایت معروف کتاب‌خوانی، بیش‌تر از دو میلیون نفر از پنج، به این کتاب امتیاز 3.8 را داده‌اند. این اثر شاخص و محبوب رازی از تنهایی، شکست بیچارگی، موفقیت و خوشبختی را برای بزرگسالان و نوجوانان به زبانی ساده در ژانر رئال روایت می‌کند.
روایت ناتوردشت از زبان هولدن کالفید
رمان ناتوردشت از زبان هولدن کالفید، نوجوان 17 ساله‌ای است که از مدرسه اخراج شده و حالا در یک مرکز توان‌بخشی داستان زندگی‌اش را برای روانکاو خود تعریف می‌کند، روايت مي‌شود. هولدن از همان ابتدا با لحنی صریح و خودمانی و البته بی‌حوصله شروع به شرح مختصری از خانواده‌اش می‌کند. کمی بعد او ماجرای اخراج شدنش از مدرسه و ماجرای ترک خوابگاه را تعریف می‌کند. این چهارمین بار است که او از مدرسه اخراج مي‌شود و دیگر فرصت جبران ندارد. هولد كالفيد سه روز برای رفتن به خانه فرصت دارد. او در داستان راوی این سه روز از زندگی‌اش تا برگشتن به خانه است. سه روزی که هولدن احساس شکست و بیچارگی‌ خود را روایت می‌کند و انگیزه‌ای برای بازگشت به خانه ندارد. از طرفی علاقه‌ای هم ندارد تا خانواده‌اش چیزی در این مورد بدانند.
سلینجر؛ سعدی و معنای ناتوردشت
در ادبیات فارسی مي‌توان کلمه‌ي ناتور را در بیتی از سعدی بینیم، «جهان دیده پیری بر او بر گذشت/ چنین گفت خندان به ناتور دشت». این کلمه در فرهنگ لغت به معنای نگهبان، محافظت‌کننده و باغبان آمده است. در اواخر داستان هم هولدن به خواهرش فیبی از علایقش و شغلی که دوست دارد می‌گوید. او توضیح می‌دهد که می‌خواهم ناتور دشت باشم. یعنی در انتهای دشت و در جایی که کودکان ممکن است از لبه‌ی پرتگاه پرت شوند، آنها را از افتادن از دره نجات دهد. هولدن می‌گوید: «همه‌ش مجسم می‌کنم که هزارها بچه‌ی کوچیک دارن تو دشت بازی می‌کنن و هیشکی هم اون‌جا نیس، منظورم آدم بزرگه، جز من. من هم لبه‌ی یه پرتگاه خطرناک وایساده‌م و باید هر کسی رو که میاد طرف پرتگاه بگیرم... تمام روز کارم همینه. یه ناتور ِدشتم...».
هولدن کالفیلد، شخصیتی محبوب در ادبیات داستانی
هولدن کالفیلد شخصیت محبوب علاقه‌مندان به ادبیات داستانی آمریکا است. او راوی هفده ساله‌ی رک، باهوش، کلافه و مهربان رمان ناطوردشت است. پسری با احساس و با استعداد که از دنیای آدم ‌بزرگ‌ها خوشش نمی‌آید، چون متوجه‌ي افکار پوچ مردم در جامعه‌ی خود شده است. هولدن نسبت به سن خود درک بیش‌تری به دنیا و حقیقت آن دارد. او با وجود استعداد و عواطف فردی بی‌هدف است و آینده‌ای روشن برای خودش در جامعه‌ی بعد از جنگ آمریکا نمی‌بیند. هولدن احساس افسردگی‌ و تنهایی می‌کند و معتقد است در دنیای بزرگسالان هیچ كس به معنای واقعی عاقل و بالغ نشده است. او به کودکان علاقه‌ی زیادی دارد و موفقیت و خوشبختی آنها برایش مهم است. به همین دلیل در کتاب روابط صمیمانه‌ي هولدن با خواهر کوچکش فیبی و نقش مهم او در علاقه‌ی هولدن به شغل آینده‌اش به چشم می‌خورد. هولدن کالفید نگران جامعه و سرنوشت افراد است، کتاب می‌خواند و متفکر است. او خودش نمی‌داند زندگی‌اش در چه مسیری و چگونه باید پیش رود و همین باعث شده تا بسیاری از نوجوانان و جوانان با شخصیت هولدن کالفید هم‌ذات پنداری کنند.
سلینجر؛ انزوا، نویسندگی و داستان‌هاي ديگر
جروم دیوید سلینجر که با نام جی.دی سلینجر شهرت دارد در سال 1919 به دنيا آمد. او پسر یک پدر یهودی و یک مادر مسیحی بود و مانند هولدن کالفیلد، قهرمان کتاب ناتور دشت، در شهر نیویورک متولد شد. سلينجر بعد از گذراندن دوره‌های کوتاه در دانشگاه‌های «نیویورک» و «کلمبیا»، تمام وقت خود را به طور کامل به نوشتن اختصاص داد. انتشار داستان‌هایش در مجله‌ي «نیویورکر» باعث شهرت این نویسنده‌ی آمریکایی شد. سلینجر فردی خجالتی منزوی و رک بود و کم‌تر در جمع حاضر می‌شد و علاقه‌ای به مصاحبه با رسانه‌ها نداشت. زندگی سلینجر هم‌چنان مورد توجه‌ي بسیاری از علاقه‌مندان به ادبیات است. او در دوران جنگ جهانی دوم در ارتش بود و در آن زمان حتی ملاقاتی با «ارنست همینگوی» نویسنده‌ي بزرگ آمریکایی در پاریس داشت. بسیاری از بهترین داستان‌های سلینجر برگرفته از تجربیات شخصی او در دوران جنگ است. او کتاب ناطور دشت را هم در زمان حضورش در جبهه‌های جنگ نوشت. سلینجر قبل از نویسنده شدن، به بازیگری علاقه‌ داشت و مثل هولدن در کودکی به مدرسه و درس و حتی به سینما علاقه‌‌ای نداشت.
نام هولدن چگونه شکل گرفت؟
سلینجر نام هولدن کالفید را از ترکیب نام «ویلیام هولدن» و «جوآن کالفیلد» دو بازیگر فیلم سینمایی «روث عزیز» انتخاب کرد. جالب است بدانید شخصیت داستانی «هنری چیناسکی» که در سایر رمان‌های «بوکوفسکی» وجود دارد و شخصیت «فردینان باردامو» در کتاب «سفر به انتهای شب» نوشته‌ی «لوئی فردینان سلین» تا حدودی شخصیت‌هایی نزدیک به هولدن کالفید در دنیای ادبیات هستند.
ممنوعیت چاپ در آمریکا!
«جان لنون» از اعضای اصلی گروه معروف موسیقی«بیتلز» که شهرت جهانی داشت، در هشتم دسامبر 1980 زمانی که بیرون از خانه‌اش بود، هدف چهار گلوله‌ قرار گرفت. قاتل مرد بيست‌وپنج ساله‌ای به نام «مارک دیوید چپمن» بود. بعد از این‌که مسئولان دولت فدرال از او بازپرسی کردند، قاتل گفت انگیزه‌ی قتل بعد از خواندن کتاب ناتور دشت به او الهام شده است. در مارچ 1981 هم ترور ناموفق «رونالد ریگان»، ريیس‌جمهور وقت آمریکا اتفاق افتاد. بعد از دستگیری متهم، در جیب کت او یک کتاب پیدا شد و آن ناتور دشت اثر دیوید سلینجر بود. به همین دلیل چند سال دهه‌ي نود ميلادي اين كتاب در آمریکا جزو کتاب‌های‌ ممنوعه بود.
چه کسانی بهتر است ناتوردشت را نخوانند
سلینجر از همان ابتدای داستان از کلمات عامیانه و خودمانی در لحن هولدن استفاده مي‌كند تا خواننده با شخصیت او ارتباط نزدیک‌تری برقرار کند و فضای داستان ملموس به نظر برسد. اما در بعضی از قسمت‌های داستان از عبارات نامناسب و عامیانه که گاهی حتی کلمات رکیک هستند، مستقیم استفاده شده است. به همین دلیل خواندن این کتاب برای افراد زیر چهارده سال توصیه نمی‌شود. به غیر از زبان مورد استفاده شده در داستان موضوعاتی در کتاب وجود دارد که از نظر محتوای اخلاقی، خواندن آن به افراد کم‌تر از این سن پیشنهاد نمی‌شود.
سلینجر در هالیوود
با وجود تقاضای زیاد از طرف کارگردان‌های بزرگ سینمایی مثل «بیلی وایلدر»، «استیون اسپیلبرگ» و «الیا کازان» جی دی سلینجر هیچ‌گاه راضی نشد تا براساس کتابش در هالیوود فیلمی ساخته شود. او در پاسخ به دیگران می‌گفت: «نمی‌توانم چنین اجازه‌ای را بدهم. چون هولدن خوشش نمی‌آید!»
داريوش مهرجويي و اقتباس آزاد از سلينجر
احتمالا «داريوش مهرجويي» به دليل وجود نداشت قانون «كپي‌رايت» تنها كارگرداني در جهان است كه توانسته از داستان‌هاي سلينجر يك فيلم‌نامه‌ي اقتباسي بنويسد. او در سال 1373 فيلم «پري» را بر اساس اقتباسي آزاد از رمان «فروني و زويي» و «يك روز خوش براي موزماهي» سلينجر نوشت. فيلم در زمان خود بسيار مورد استقبال اهالي سينما قرار گرفت.
ناتوردشت: ترجمه‌ی نجفی، چاپ نهم
کتاب ناتوردشت که با املای ناطوردشت هم در فرهنگ لغت وجود دارد، در دهه های اخیر توجه بسیاری از مترجمان را برای برگرداندن آن به زبان فارسی جلب کرده است. در حال حاضر بیش از 8 ترجمه از این کتاب توسط مترجمان و ناشران مختلف از جمله نشر نیلا، راه معاصر، الینا، آذرمیدخت، جامی و آثار نور در بازار نشر وجود دارد. این کتاب در سال 1393 توسط نشر نیلا و ترجمه محمد نجفی با 10 هزار نسخه به چاپ نهم خود رسید که نشان دهنده ی علاقه و استقبال فارسی زبان‌ها به این کتاب است. ترجمه محمد نجفی با حفظ لحن درست زبان عامیانه و استفاده ی به جا از کلمات و عبارات غیر رسمی که جزئی از شخصیت هولدن است؛ جنبه های مختلف شخصیت های داستان را به خوبی نشان می‌دهد که این خود باعث فروش بالای این کتاب از نشر نیلا بوده است.
کتاب صوتی و نسخه‌ي pdf ناتوردشت و دیگر آثار سلینجر در سایت فیدیبو براي دانلود و خريددر دسترس است. اين كتاب با قيمت مشخص‌شده براي كتاب‌هاي الكترونيك بر روي اين سايت موجود است.
در بخشی از کتاب ناتوردشت می‌خوانیم
از طرف دیگه گاهی رفتارم کوچک تر از سن و سالمه. اون موقع شونزده سالم بود، الان هیفده ساله‌م و گاهی عین سیزده ساله‌ها رفتار می‌کنم. این خیلی خنده داره، آخه قدم شیش فوت و دو و نیم اینچه، موی سرمم سفید شده. جدی می‌گم. یه طرف سرم-طرف راست-پرموی سفیده. از بچگی همین جور بوده. با این حال گاهی طوری رفتار می‌کنم که انگار دوازده ساله‌م. همه همین رو می‌گن، مخصوصا پدرم. یه قدری هم راس می‌گن، ولی نه صد درصد. من که عین خیالم نیست، هرچند بعضی وقتا عقم می‌گیره بس که بهم می‌گن مطابق سنت رفتار کن. بعضی وقتام رفتارم بزرگ‌تر از سنمه -راس راسی- ولی هیچ وقت کسی متوجه نمی‌شه. مردم هیچ‌وقت متوجه هیچ‌چی نیستن...
به هر حال، تو راه برگشت به هتل، به این چیزا فکر می‌کردم. ترسو بودن هیچ لطفی نداره. شایدم من یه ترسوی تمام عیار نباشم. نمی‌دونم. گمونم نصفم ترسوئه، نصف دیگه‌مم براش مهم نیست که دستکشاش گم بشه. یکی از دردسرامم همینه. وقتی چیزی رو گم می‌کنم زیاد پاپی‌اش نمی‌شم. بچه که بودم این خصوصیتم حرص مادرم رو در می‌آورد. انگار چیزی وجود نداشته که من گم کنم و نگرانش بشم. شاید واسه همینه که ترسوی تمام عیار نیستم. ولی بازم دلیل خوبی نیست. جدا نیست. آدم اصلا نباید ترسو باشه. اگه باید زد چونه‌ی یکی رو خورد کرد، اگه دلیلی واسه این کار هست، باید این کارو کرد. ولی من اصلا نمی‌تونم. حاضرم طرف رو از پنجره بندازم بیرون یا کلش رو با تبر شقه‌شقه کنم ولی تو چونه‌ش مشت نزنم.","['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/5043_58386_normal.jpg
کوری ,ژوزه ساراماگو,زهره روشنفکر,"۱۸,۰۰۰",مجید,,۱۳۹۵/۰۱/۱۵,فارسی,2.27,۳۹۲ ,978-964-453-100-2,"تصور این‌که به صورت ناگهانی بخش زیادی از جامعه به بیماری مرموزی دچار شوند که درمانی ندارد، بسیار هولناک است. پیش از به نتیجه رسیدن واکسیناسیون و شناسایی داروهای موثر بر درمان کرونا، بسیاری از ما چنین حسی را تجربه کردیم. رمان کوری اثر ژوزه ساراماگو نیز به چنین وضعیتی اشاره دارد، یک بیماری مرموز با علائم عجیب و غریب در سطح شهر پخش می‌شود و بینایی افراد را از بین می‌برد. شیوع این نابینایی با منشائی نامعلوم و ناشناخته اتفاقات نامتعارف و عجیبی را رقم می‌زند که این کتاب فوق العاده به آن‌ها اشاره می‌کند. موضوع کتاب کوری اجتماعی و سیاسی است.
معرفی کتاب کوری، داستانی درباره زوال ارزش‌های انسانی
همه چیز در یک روز عادی اتفاق می‌افتد، ترافیک شهر در حالت عادی در جریان است ناگهان خودروها متوقف می‌شوند و  چهارراه بسته می‌شود. راننده نمی‌داند که چه کاری باید انجام دهد، او تلاش می‌کند تا شیشه ماشین خود را پاک کند. بسیاری در چهارراه فکر می‌کنند که خودرو دچار نقص فنی شده است، در ابتدا شروع به بوق زدن می‌کنند اما باز هم خودرو حرکت نمی‌کند. تعدادی از رانندگان خشمگین از خودروهای خود پیاده می‌شوند و به طرف ماشن هجوم می‌آورند، مرد راننده محبوس در ماشین فریاد می‌زند که « من کور شده‌ام.»این مشکل پایان‌پذیر نیست و کور شدن افراد دیگری نیز اتفاق می‌افتد. چشم پزشکی متوجه می‌شود که این نابینایی با دیگر نابینایی‌ها تفاوت دارد. با آزمایشاتی که انجام می‌دهد به این نکته پی می‌برد  که شبکیه، عدسی و عصب چشم هیچ مشکلی وجود ندارد، معمولا افراد نابینا احساس می‌کنند که همه جا تاریک شده است، اما در این بیماری، وضعیت فرق می‌کند و هاله‌ای روشن و سفید، توانایی بینایی چشم‌‌ها را از بین می‌برد.  انگار همه دنیا در محلولی شیری رنگ غرق شده است. برخی از منتقدان می‌گویند، انتخاب رنگ سفید دارای معنا و مفهوم است، طیف رنگ‌های مرئی از رنگ سفید تشکیل می‌شوند و ما چنین چیزی را با استفاده ازمنشورها مشاهده می‌کنیم. پس می‌توان گفت این کوری ناشی از سفیدی، نوعی بازگشت به وضعیت اولیه محسوب می‌شود.
شخصیت‌های اصلی این داستان 6 نفر هستند، همسر چشم پزشک، چشم پزشک، پیرمردی که چشم بند داشت، دختر عینکی، مردی که اول کور شد و یک پسر لوچ. بیشتر داستان حول این شش نفر اتفاق می‌افتد. در کتاب کوری، شهر محل حادثه و شخصیت‌های اصلی اسم ندارند، ممکن است این اتفاق در ابتدا موجب بهت خوانندگان شود اما متن اثر به گونه‌ای است که به خوبی تفاوت شخصیت‌ها را می‌توان فهمید. مواجهه همه شخصیت‌ها در ابتدای داستان و هنگامی‌که بیماران در مطب چشم پزشک هستند اتفاق می‌افتد. هر کدام از آن‌ها داستان زندگی مجزایی دارند ولی سرنوشت ایشان را در کنار یک‌دیگر قرار داده است.
خلاصه کتاب کوری، حکایتی از درد و رنج انسان در دنیای مدرن
« تنها وضعیت وحشتناک‌تر از کوری این است که تنها فرد بینای جمع باشی.» این جمله را می‌توان یکی از بهترین جملات کتاب کوری دانست که مفاهیم عمیقی دارد.
پس از کور شدن راننده، این بیماری به پزشک و افرادی‌که در مطب دکتر حضور داشتند انتقال پیدا می‌کند، علاوه بر این فردی که راننده را تا منزلش رسانده بود نیز بینایی خود را از دست می‌دهد، چشم پزشک بنا بر وظیفه خود این موضوع را به رییس بیمارستانی که در آن کار می‌کند، اطلاع می‌دهد. این موضوع به سرعت به اطلاع وزارت‌ بهداشت می‌رسد و با ثبت چند مورد کوری ناگهانی دیگر، مقامات بهداشتی دستور می‌دهند تا افراد مبتلا به صورت فوری قرنطینه و به یک آسایشگاه منتقل شوند. این آسایشگاه در واقع یک بیمارستان روانی متروکه است.
از آن‌جاییکه بسیاری از افراد نسبت به انتقال بیماری و مسری بودنش هراس دارند اداره محوطه قرنطینه بر عهده خود بیماران قرار می‌گیرد و همین مسئله تنش‌های بسیاری را ایجاد می‌کند. به نظر می‌آید که تمامی هنجارها و اخلاقیات از بین رفته‌اند و تعدادی از افراد نابینا برای توزیع غذا به دیگران زور می‌گویند و خواسته‌های خود را به آن‌ها تحمیل می‌کنند. میزان درگیری‌ها و تنش‌ها در این فضا بسیار زیاد است و نهایتا محوطه قرنطینه آتش می‌گیرد و افرادی‌که توانسته‌اند از آتش‌سوزی جان سالم به در ببرند آن‌جا را ترک می‌کنند و متوجه می‌شوند که کل شهر به این بیماری مبتلا شده است و هیچ فرد غیرنابینایی وجود ندارد. البته همسر چشم پزشک در این شرایط وضعیتی استثنایی دارد. او بینایی خود را از دست نداده است، بلکه برای این‌که در کنار همسرش باشد وانمود کرده که کور شده است.
درباره ژوزه ساراموگو، نویسنده برجسته ادبیات لاتین
ژوزه ساراموگو نویسنده و رمان‌نویس برجسته پرتغالی در 16 نوامبر سال 1922 در روستایی نزدیک شهر لیسبون دیده به جهان گشود. او به خانواده‌ای کشاورز تعلق داشت و پس از طی دوران کودکی با خانواده خود به شهر لیسبون مهاجرت کرد و تحصیلاتش را در همان‌جا پشت سر گذراند. پدر و مادر ژوزه فقیر بودند به همین دلیل برای او برای امرار معاش و کمک به خانواده به کارهای نیمه وقت و موقت وابسته بود. به همین خاطر او سراغ شغل‌هایی نظیر آهنگری و مکانیکی رفت. علاوه بر این او به نویسندگی و مترجمی نیز علاقه‌مند بود و نهایتا سر از روزنامه حزب کمونیست پرتغال در آورد و با عضویت در آن حزب به کار نویسندگی مشغول شد. یکی از ویژگی‌های ژوزه به کار نگرفتن ایدئولوژی‌ها و باورهای سیاسی خود در آثارش است. به عبارتی می‌توان گفت که او هیچ گاه ادبیات را به خدمت ایدئولوژی و آرمان‌هایش نگرفته است.
از آثار مهم این نویسنده می‌توان به رمان کوری، همه نام‌ها، همزاد و وقفه در مرگ اشاره کرد. ژوزه در سال 1998 و هنگامی که 76 ساله بود به پاس آثار ادبی ارزشمند خود مفتخر به دریافت جایزه نوبل ادبیات شد. برخی از آثار او نظیر کتاب کوری و همزاد، توسط کارگردانان مختلف بر روی پرده سینما نمایش داده شده‌اند. ژوزه در  18 ژوئن سال 2010 در کشور اسپانیا درگذشت.
انتشار کتاب کوری به فارسی
کتاب کوری اثر ژوزه ساراماگو در سال 1995 نوشته شد، به علت استقبال بی‌سابقه از این کتاب، خیلی زود آن را به زبان‌های مختلفی ترجمه کردند. اثر فوق بیش از 10 ترجمه به زبان فارسی دارد. کتابی که در پیش روی شماست توسط زهره روشنفکر و به همت انتشارات مجید ترجمه شده است. از دیگر ترجمه‌های پرطرفدار این کتاب می‌توان به ترجمه مهدی غبرای و اسدالله امرایی اشاره کرد.
خواندن کتاب کوری را به چه کسانی توصیه می‌کنیم؟
اگر به ادبیات لاتین علاقه‌مند هستید این کتاب برایتان جذاب و خواندنی خواهد بود. کتاب کوری ماهیتی پادآرمانشهری و پسا آخرالزمانی دارد و تلاش می‌کند تا تمدن مدرن را به چالش بکشد و به ما یادآوری کند که چقدر هنجارها و باورهای اخلاقی‌مان می‌توانند در شرایط بحرانی متزلزل شوند. نویسنده تلاش می‌کند تا با اسم نگذاشتن روی شخصیت‌های کتاب، آن‌ها را موجوداتی فاقد هویت نشان دهد. این رمان برای علاقه‌مندان به فلسفه نیز مفید خواهد بود.اگر هر روز نیم ساعت از وقت خود را به خواندن این کتاب اختصاص دهید، ظرف دو هفته رمان کوری را تمام خواهید کرد.در صورتی‌که از خواندن این کتاب لذت بردید، می‌توانید پس از آن به سراغ کتاب طاعون آلبرکامو یا تخم مرغ‌های شوم تالیف میخائیل بولگاکف نیز بروید.
در بخشی از کتاب کوری می‌خوانیم
زن دکتر برای آنکه هیچکس به راز حضور او در آنجا مشکوک نشود. مثل هميشه آهسته در گوش شوهرش
گفت:«شاید این مرد هم از بیماران تو باشد. او پیرمردی با سر تاس که دورش موی سفید دارد است که یک چشم بند سیاه زده است. من خوب به یاد دارم که درباره او با من حرف زدی.»
کدام چشمش؟
چشم چپ
پس همان است.
دکتر به وسط راهروی دوردیف تخت رفت و اندکی تن صدایش را بالا برد و گفت:«من می خواهم این مرد را که اکنون به جمع ما پیوسته لمس کنم. خواهش می کنم که او هم به طرف من بیاید تا من هم به طرف او راه بیفتم»
آن دو در وسط راه به هم رسیدند و انگشتانشان به هم خورد و مانند مورچه هایی که شاخکهای خود را ماهرانه برای شناختن همدیگر حرکت می دهند. همدیگر را لمس کردند. اما دراین باره هیچ اتفاقی نیفتاد و دکتر از او اجازه گرفت و روی صورت پیرمرد دست کشید و بی درنگ چشم بند او را یافت و باتعجب گفت:«شک ندارم؛ این هم تنها کسی است که جایش در اینجا خالی بود. بیماری که چشم بند سیاه داشت.»
پیرمرد سوال کرد:«منظورتان چیست؟ شما کیستید؟»
من دکتر چشم پزشک شما هستم؛ یا بهتر است بگویم بودم. به یاد دارید؟ برای زمان جراحی آب مروارید با شما توافق کرده بودیم.
چطور مرا شناختید؟
در ابتدا از روی صدایتان. صدا بینایی کسی است که قادر به دیدن نیست.
اوه بله؛ صدا. من هم دارم صدایتان را به یاد می آورم. آیا می شود فکرش را کرد دکتر؟ اکنون دیگر احتیاجی به عمل جراحی نیست و اگر درمانی برای این مشکل وجود داشته باشد. هر دوی ما به آن نیاز داریم. دکتر به یاد دارم که به من
گفتید بعد ازعمل جراحی, دنیایی را که در آن زندگی می کردم. دیگر نخواهم شناخت و حالا می فهمم که حق با شما بود!
شما کی کور شدید؟
دیشب.
 ","['داستان و رمان', 'داستان و رمان خارجی', 'داستان و رمان سایر کشورها']",https://newcdn.fidibo.com/images/books/7005_36425_normal.jpg
عاشقانه پس از تو ,جوجو مویز,مریم مفتاحی,"۶۰,۰۰۰",آموت," ۷۲,۰۰۰",۱۳۹۵/۱۰/۱۵,فارسی,2.56,۵۴۴ ,978-600-384-018-8," یادم می‌آید که برای نخستین بار «من پیش از تو» کتاب قبل‌تر جوجو مویز را در حدود دو ماه قبل خواندم و عمیقاً تحت تأثیر داستان، شخصیت‌ها، ارزش‌ها و نگرش‌های مختلف آنها بودم. همان موقع برایم جای پرسش بود که ویل ترینر چگونه توانست لوئیزا کلارک را کنار بگذارد؟ به نظرم کمی خودخواهانه می‌آمد. فکر کردم که این کار او چه تأثیری بر زندگی لوئیزا خواهد داشت؟ و او چگونه به زندگی بازخواهد گشت؟ رابطه آنها ناعادلانه بود. برایم عشق، افسردگی، خاطرات و بازسازی روحی انسان‌ها بعد از هر حادثه، رنگ بیشتری به خود گرفت. به این معنا که دیدم نسبت به گذشته تغییر کرده بود، زمانی که پرفروش‌ترین اثر جوجو مویز را خواندم. برایم عشق دیگر صحنه رما
نتیک بازی‌های آبکی نبود، بلکه در عمیق‌ترین نقاط روحم، موج سیال زندگی با همه خوبی‌ها و بدی‌هایش جریان داشت. ولی همچنان ذهنم درگیر آن چیزی بود بعد از کتاب درگیرم کرده بود. چنین شد که برای پاسخ هر یک از سؤالاتم، رمان پس از تو که ادامه داستان قبل بود را شروع به خواندن کردم.
  در مورد رمان عاشقانه پس از تو
رمان‌های عاشقانه دارای پایانی خوش هستند. بوسه قهرمانان، ازدواج و یا سوار شدن بر غروب آفتاب. پایان خوش عملاً زمینه اصلی بسیاری از داستان‌های عاشقانه است. داستان عاشقانه با پایان خوش، پیامش این می‌باشد که عشق مهم‌ترین چیز است. اما بسیاری از افراد عقیده بر این دارد که خوشبختی رؤیایی فریبنده می‌باشد و واقعیت موضوعی سخت و جدی است.
خوشبختی، عشق و ازدواج، چیزی است که از رمانی عاشقانه انتظار می‌رود، ولی ما این را در رمان نخست جوجو مویز مشاهده نمی‌کنیم، اما در کتاب پس از تو چه؟
بعد از ده سال نادیده گرفته شدن، جوجو مویز به طور ناگهانی در سال 2012 با رمان «پیش از تو» به عنوان نویسنده‌ای مشهور شناخته شد. او سپس بعد از فروش فوق‌العاده کتابش، دنباله دیگری را با عنوان «پس از تو» به رشته تحریر درآورد. برای او و طرفداران کتاب قبلی‌اش، پرسش‌های بسیاری ایجاد شد، از جمله اینکه: لوئیزا کلارک بعد از دست دادن شخصی که دوستش داشت، چطور زندگی خود را ادامه داد؟ چگونه توانست ارزش‌های جدید در زندگی‌اش ایجاد کند؟
اگر سرانجام کتاب‌های عاشقانه را برای منتقدان ترسیم کنیم، کتاب پس از تو موردی جالب خواهد بود. داستان کتاب اتفاقات بعد از «رمان من پیش از تو» است. ویل ترینر مدیر اجرایی سابق و عاشق موتورسواری، حالا بر روی صندلی چرخ‌دار نشسته و پرستاری به نام لوئیزا کلارک از او مراقب می‌کند. آنها عاشق یکدیگر می‌شوند، اما آنها با خوشحالی زندگی نمی‌کنند. زیرا ویل از گردن به پایین فلج می‌شود و حتی عشق لوئیزا نیز نمی‌تواند او را با محدودیت‌هایش سازگار کند. در نتیجه او به دیگنیتاس (سازمان کمک به خودکش‌ها) در سوئد می‌رود و زندگی خود را به پایان می‌رساند، سپس لوئیزا غرق در اندوه می‌شوند.
لوئیزا کلارک دیگر تنها دختری ساده با زندگی معمولی نیست. پس از گذشت هجده ماه از خودکشی ویل ترینر، لوئیزا بدون او با مشکلات زندگی مبارزه می‌کند. او تلاش‌های سازنده‌ای انجام می‌دهد، اگرچه ناقص است، ولی نشان‌دهنده اراده بالای او برای زندگی است. او با پول ویل خانه‌ای در لندن خریداری می‌کند و در کافه فرودگاه مشغول به کار می‌شود.
پس از یک روز بد کاری، لوئیزا غرق در غم و اندوه می‌شود. شبی بر روی روف گاردن او چهره جوان مردی را می‌بیند، سپس برای دقت بیشتر به لبه بام نزدیک می‌شود، در حالی که جذب او شده به ناگهان به پایین سقوط می‌کند.
پس از حادثه ناگوار (افتادن او از روف گاردن) که باعث افسردگی‌اش می شود، او به زادگاهش می‌رود و در صدد آن است که زخم‌های جسمی و روحی‌اش را درمان کند. بعد از این اتفاق او به فردی به نام «سام فیلدینگ» که متخصص پیراپزشکی است معرفی می‌شود. حلقه دوستی لوئیزا با شخصیت‌های دیگر مانند لی‌لی و جِیک ایجاد می‌شود. در طول داستان، سام به خوبی لوئیزا را درک می‌کند و سعی می‌کند او را آهسته آهسته به زندگی برگرداند.
جزئیات پیوسته زندگی بدون شخص مورد علاقه و تلاش برای تعریف دوباره یک زندگی انفرادی، موضوع اصلی است که شخصیت‌های کتاب پس از تو را با هم مرتبط می‌کند. در اینجا، جوجو مویز شخصیت‌های اصلی را طوری معرفی می‌کند که خواننده به خوبی با هر یک آشنا می‌شود.
    مریم مفتاحی مترجم این کتاب می گوید:
«کتاب پس از تو باعث می‌شود گاهی اوقات بخندید و گاهی گریه کنید، خوشحال یا اندوهگین باشید. نویسنده کتاب به خوبی شخصیت‌های را معرفی می‌کند و آنها را به مکان‌هایی می‌رساند که نه خودِ آنها و نه ما انتظار را داشتیم.»
اگر چه موضوعات کتاب پس از تو عمق اثر پیشین را ندارند، اما جوجو مویز به خوبی نشان می‌دهد که چگونه فردی رنج می‌برد، وقتی که یکی از عزیزترین‌ افراد زندگی‌اش را از دست می‌دهد. این نشانی از مبارزه، درد و عذاب لوئیزا کلارک اتفاق مهیبی است که در زندگی‌اش رخ داده است و اینکه چگونه مرگ ویل بر افراد دیگر اثر می‌گذارد و همه در تلاش هستند تا با چنین فاجعه‌ای روبرو شوند.
برای لوئیزا کلارک، زندگی پس از ویل ترینر به معنای یادگیری دوباره عشق است، با تمام خطراتی برایش وجود دارد. اما در اینجا جوجو مویز به ما دو چیز را هدیه می‌دهد، شادی و غم که عمیقاً در زندگی همه جریان دارد.
مویز دارای سبک نوشتاری متمایزی است؛ این سبک به عمق داستان احساسات را می‌افزاید. رمان پس از تو گه گاهی بیشتر شبیه فیلمنامه و یا مجله است که خوانندگان را قادر می‌سازد تا خود را در داستان غوطه‌ور کنند و احساسات خام و صادقانه خود را احساس کنند. خواننده به خوبی می‌تواند فرآیند لوئیزا کلارک را درک کند که در نهایت به ارزش زندگی، روابط و اهمیت افرادی که در اطرافش هستند ختم می‌شود.
  بخشی از رمان عاشقانه پس از تو
پرندهای شکاری در آسمان نیلگون بالای دشت به آرامی چرخی زد. بالهای پهناورش در آبی درخشان آسمان معلق مانده بود. به سام گفتم می‌آیم و در کارهای بنایی کمکش می‌کنم. فقط یک ردیف را انجام دادیم )من آجر دستش می‌دادم(، بعد هم هوا به قدری گرم و شرجی شد که سام پیشنهاد کرد در وقت استراحت آبجوی خنک بخوریم. اما وقتی کمی روی علف‌ها دراز کشیدیم، دیگر بلند شدن غیرممکن شد. من برایش ماجرای خوردن گونه‌ی گوساله را تعریف کردم و او یک دقیقه‌ی تمام خندید. وقتی هم تأکید کردم که کاش اسمش را یک چیز دیگر می‌گذاشتند، مثل این است که بیایند بهت بگویند که تو داری کفل مرغ می‌خوری، تلاش کرد قیافه‌ی جدی به خودش بگیرد. حالا کنارش دراز کشیده بودم، به آواز پرندگان و نجوای آرام علف‌ها گوش می‌دادم و خورشید گلبهی رنگ را که در افق پایین می‌رفت، تماشا می‌کردم. حالا دیگر نگران نبودم و به این فکر نمی‌کردم که آیا لی‌لی توانسته خودش را کنترل کند و کلمات رکیک به زبان نیاورد، حالا می‌دیدم زندگی خیلی هم بد نیست.
برای دانلود کتاب پس از تو با ترجمه مریم مفتاحی به سایت فیدیبو مراجعه کنید، همچنین اگر از گوش فرادادن به داستان بیشتر از خواندن لذت می‌برید، خرید آنلاین نسخه کامل و یا خلاصه پس از تو را در قالب کتاب صوتی پیشنهاد می‌دهیم.
  جملات زیبای کتاب پس از تو
«من می‌خواهم به او بگویم که نمی‌دانم چه چیزی احساس می‌کنم. من او را می‌خواهم اما چگونه آن را ابراز کنم. من دلم نمی‌خواهد شادی من به طور کامل وابسته به کسی باشد.»
«گاهی اوقات برای سلامت روحی و جسم ما فقط باید به تصویری بزرگ‌تر نگاه کنیم. (دید بلند داشته باشیم)»
«زندگی کوتاه است، درست است؟ ما هر دو این را می‌دانیم. خوب، چیست اگر شانس من هستی؟ چیست اگر شما همانی باشید که خوشحالی مرا می‌سازد؟»
«وقتی کسی که دوستش داریم از ما ربوده شده است، اغلب برنامه‌ریزی برای زندگی دوباره بسیار سخت است. گاهی اوقات مردم احساس می‌کنند که ایمانشان را در آینده از خواهند داد و یا احساساتشان خدشه‌دار شده است.»
«اما پس از آن، بهتر از هر کسی می‌دانستم که چطور شخصیتی را که برای ارائه به دنیا انتخاب کردی می‌تواند بسیار متفاوت از آن چیزی باشد که واقعاً وجود دارد. من می‌دانستم که چگونه غم و اندوه می‌تواند رفتار شما را تغییر دهد.»
«گاهی اوقات تقریباً برای هر روز نیاز به قدرت فوق انسانی هست.»
«نه واقعاً من در مورد آن زیادی فکر کرده‌ام. شما یاد می گیرید با آن زندگی کنید، با آنها. از آنجا که آنها با شما باقی می‌مانند، حتی اگر آنها دیگر زند نباشند یا دیگر نفس نمی‌کشند. این همان غم و اندوهی است که شما در ابتدا احساس کردید، چیزی است که شما را غرق می‌کند و باعث می‌شود که در مکان‌های اشتباه فریاد بزنید و بگویید که هنوز زنده هستید.»
  درباره جوجو مویز
جوجو مویز در سال 1969 متولد و در لندن بزرگ شد. پس از یکسری مشاغل متنوع سریعاً به عنوان نویسنده‌ای تمام وقت شروع به نوشتن کرد. او در کالج سلطنتی هالووی و کالج بارفورد نیوجرسی و دانشگاه لندن تحصیل کرد. در سال 1992 موفق به دریافت بورس تحصیلی شد که توسط روزنامه مستقل تأمین مالی شده بود تا دوره روزنامه‌نگاری را به پایان برساند.
او 10 سال برای روزنامه بریتانیا (The Independent) کار کرد، به جز برای یک سال کار در سال 1994 هنگامی که در هنگ‌کنگ برای روزنامه «یکشنبه صبح روز» کار می‌کرد، بعد از 10 سال کار، به عنوان معاون سردبیر اخبار و خبرنگار هنر و رسانه منصوب شد.
او از سال 2002، زمانی که اولین کتابش باران پناه دهنده را منتشر کرد، از کار روزنامه‌نگاری بیرون آمد. او با رمان من پیش از تو به شهرت جهانی رسید. همچنین، جوجو مویز دو بار برنده جایزه رمان عاشقانه سال برای کتاب‌های میوه خارجی و نامه از معشوق خود شد. او هم اکنون در کنار همسر و سه فرزندش در اسکس انگلستان زندگی می‌کند.
  سایر آثار جوجو مویز
- باران پناه دهنده
- میوه خارجی
- مرکز فروش طاووس
- کشتی عروس ها
- خلیج نقره‌ای
- موسیقی شب
- اسب رقاص
- آخرین نامه از معشوقت
- من پیش از تو
- ماه عسل در پاریس
- دختری که تو پشت سرت جا گذاشتی
- یک به علاوه یک
- تک و تنها در پاریس
- باز هم من
  چرا باید کتاب پس از تو را بخوانیم؟
ما همه چیز را از دست می‌دهیم، اما در مسیر زندگی، دوباره خوشحالی را بدست خواهیم آورد، زیرا در ما هنوز عشق معنای بودن را دارد. از دست دادن کسی که دوستش داری خیلی دردناک می‌باشد و غم و اندوه پاسخ طبیعی به از دست دادن است. در بالای غم و اندوه، شما مجبور به انجام تغییراتی هستید که آماده انجامشان نیستید. سخت می‌شود زندگی خود را حفظ کنید. انتظار دارید که پیش بروید و از گذشته بیرون بیایید؛ باید حرکت کنید تا دوباره عشق را به زندگی‌تان بازگردانید.
جوجو مویز در کتاب پس از تو قبل از بازگرداندن ایمان به عشق، قصد دارد قلبتان را بشکند. توانایی ذاتی او برای توصیف افراد آسیب دیده با زندگی پیچیده بسیار درخشان است. کتاب او امر به برقراری صلح با گذشته دارد و به ما یادآوری می‌کند که زندگی هنوز وجود دارد. همانطور که مویز می‌گوید: «این زندگی است؛ ما نمی‌دانیم چه اتفاقی خواهد افتاد. به همین دلیل است که ما باید در حالی که می‌توانیم شانس خود را امتحان کنیم.»
رمان پس از تو در نهایت احساسات را درگیر می‌کند و در پی این اندیشه می‌گردد که چگونه بعد از حادثه‌، ما نیاز به بازسازی خود داریم. جوجو مویز به مانند روانشناسی ماهر پرده از این مشکل بر می‌دارد و با داخل کردن عشق به داستان به دنبال راه‌کاری موفقیت‌آمیز می‌گردد. خواننده به مانند رمان پیشین به خوبی با کتاب همزادپنداری می‌کند، طوری که می‌تواند با سرنوشت و زندگی لوئیزا کلارک همراه شود.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/65673_82398_normal.jpg
هیچ دوستی به‌ جز کوهستان,بهروز بوچانی,,"۲۶,۰۰۰",چشمه," ۴۸,۰۰۰",۱۳۹۸/۱۰/۱۵,فارسی,1.64,۲۴۸ ,978-622-01-0139-0,"«برای موونس و جنت
و دوستانم که در مسیر نوشتن این کتاب همراهم بوده‌اند.
بدون آن‌ها این مسیر این‌گونه طی نمی‌شد.
نجم الدین ویسی که هم‌فکری با او کمک زیادی کرد
که بتوانم ابعاد ناشناخته‌ی سیستم زندان مانوس را بهتر درک کنم
و همین طور فرهاد بوچانی». این جملات تقدیم کتاب هیچ دوستی به‌جز کوهستان است که بهروز بوچانی نوشته است. روایتی دردناک از سال‌هایی که در زندان جزیره‌ مانوس(manus) گذشت، سرگذشتی که قلم توانمند نویسنده آن را به رواتی جذاب تبدیل کرده است که اگر در دست بگیرید زمین نخواهید گذاشت.
‌درباره‌ی کتاب هیچ دوستی به جز کوهستان اثر بهروز بوچانی
هیچ دوستی به جز کوهستان که در انگلیسی به نام «no friend but the mountains»داستان سال‌های اقامت بهروز بوچانی نویسنده‌ی ایرانی است که در جریان پناهندگی به استرالیا دستگیر شد. او در طی 5 سال کتابش را در واتساپ می‌نوشت و برای دوستش امید توفیقیان می‌فرستاد. امید توفیقیان نوشته‌های او را به انگلیسی برگرداند و درنهایت سال 2018 کتاب هیچ دوستی به‌جز کوهستان را منتشر کرد. این کتاب به نام رفیقی نه مگر کوهستان نیز شناخته می‌شود.
این کتاب سروصدای زیادی را در سراسر جهان برانگیخت و توانست جوایز زیادی را برای نویسنده‌اش به ارمغان بیاورد. جایزه‌ی ادبی  ویکتوریا، جایزه‌ی ویکتوریا برای آثار غیرداستانی و بهترین کتاب 2018 جوایزی است که این کتاب به دست آورده است. هیچ دوستی به‌جز کوهستان همچنین انتقادهای جدی را متوجه دولت استرالیا کرده است.
فصل‌های کتاب هیچ دوستی به‌جز کوهستان
بهروز بوچانی هیچ دوستی به‌جز کوهستان را در دوازده فصل نوشته است. عنوان فصل‌های این کتاب به شرح زیر است:
1-زیر نور هراس‌انگیز ماه
2-کوه‌ها و موج‌ها؛ بلوط‌ها و مرگ؛ آن رودخانه... این دریا...
3-قایق برزخ روایتگرِ حقایق هولناک
4-تاملات کشتی جنگی؛ گلشیفته‌ی ما واقعاً زیبا بود
5-قصه‌ی جزیره‌ی کریسمس؛ پسر بی‌وطن روهینگیایی و تعقیب ستاره‌ای در مسیر تبعیدگاه
6-کولیها می‌رقصیدند و جغدها تماشا می‌کردند
7-ژنراتور پیر، نخست‌وزیر و دخترانش
8-صف در حکم ابزار شکنجه، منطق زندان مانوس؛ گاو خوشحال
9-درخت شکوهمند انبه و غول مهربان
10-آواز جیرجیرک‌ها؛ تشریفات اعمال خشونت؛ یک نقشه‌برداری اسطوره‌ای از زندان مانوس
11-گل‌های شبیه بابونه، عفونت و سندرم زندان مانوس
12- در گرگ‌ومیش هوا که آسمان رنگ جنگ داشت
‌نقد‌ها و نظرات درباره‌ی کتاب هیچ دوستی به‌جز کوهستان
کتاب هیچ دوستی به‌جز کوهها توانسته است سروصدای زیادی به پا کند و نقدها و نظرات مختلفی را به خود جلب کرده است. نویسندگان مختلف، به‌خصوص در استرالیا واکنش‌های زیادی به این کتاب نشان داده‌اند ریچاد فلانگان(Richard flanagan)، نویسنده‌ی ایتالیایی مشهور و برنده‌ی جایزه من بوکر درباره‌ی این رمان یادداشت مفصلی نوشته است. در بخشی از این یادداشت آمده است: «این رمان چیزی فراتر از یک من اعتراض می‌کنم صرف است» او همچنین در ادامه گفته است: «من امیدوارم روزی به بهروز بوچانی ورودش را به استرالیا خوش‌آمد بگوییم چنانکه باور دارم او بودنش را در صفحات این رمان نشان داده است.»
ریچارد کوک(Richard coke)، منتقد ادبی مشهور نیز دربارهی این رمان اظهارنظر کرده است. او در بخشی از سخنانش گفته است: «این کتاب بی‌نهایت غیرمعمول است، طوری که جناب توفیقیان آن را اثری بدون ژانر می‌نامد و نویسنده و مترجم موافق‌اند که آن را نوعی سورئالیسم هراس‌زده بنامند.»
‌درباره‌ی بهروز بوچانی(behrooz boochani) نویسنده‌ی کتاب هیچ دوستی به‌جز کوهستان
بهروز بوچانی نویسنده‌ی کردزبان متولد 1362 در ایلام است. او در دانشگاه تربیت‌معلم تهران درس‌خوانده و سپس مدرک کارشناسی ارشد خود را در رشته‌ی جغرافیای سیاسی و ژئوپلتیک از دانشگاه تربیت مدرس دریافت کرده است. بوچانی در ایران به عنوان روزنامه‌نگار فعالیت می‌کرد. او سال 2013 در جریان پناهندگی به استرالیا دستگیر شد و همراه 75 پناه‌جوی دیگر به جزیره‌ی مانوس فرستاده شد. او تا نوامبر 2019 در این جزیره بود تا اینکه با برنده شدن کتابش در جشنواره‌های مختلف توانست برای شرکت در جشنواره‌ی کلمه به نیوزلند سفر کند. او گفته است که هرگز به پاپوآ گینه نو باز نخواهد گشت.
چرا باید کتاب هیچ دوستی به‌جز کوهستان را خواند؟
دوستی به‌جز کوهستان یک داستان معمولی نیست، یک اتفاق جدی است. این کتاب روایت آدم‌هایی است که خانه‌شان را با امید به زندگی بهتر ترک کرده‌اند و درنهایت درد را با عمق جانشان احساس کرده‌اند. انسان‌هایی که در نقطه‌ای دورافتاده در یک سرنوشت نامعلوم گیر افتاده‌اند و ذره‌ذره زندگی‌شان در میان سیاست‌های مردان سیاست روبه‌زوال می‌رود. بهروز بوچانی در هیچ دوستی به‌جز کوهستان قصه‌ی زندان را روایت کرده است، زندانی که جرم زندانیانش مهاجرت غیرقانونی است. کتاب هیچ دوستی به‌جز کوهستان صدای دردمندی است که باید شنیده شود.
نشر چشمه کتاب هیچ دوستی به‌جز کوهستان را عرضه کرده و در اختیار علاقه‌مندان قرار داده است. دانلود رمان هیچ دوستی به جز کوهستان از سایت فیدیبو ممکن است.
کتاب هیچ دوستی به‌جز کوهستان در دسته‌ی کتاب‌های سرگذشت نامه قرار دارد.
کتاب هیچ دوستی به‌جز کوهستان مناسب برای گروه سنی بزرگ‌سال است.
تعداد صفحات نسخه‌ی چاپی کتاب 248 صفحه است که بامطالعه‌ی روزانه 20 دقیقه می‌توانید این کتاب را در 12 روز بخوانید.
کتاب هیچ دوستی به‌جز کوهستان جزو کتاب‌های حجیم و بلند با موضوع سرگذشت نامه است. این کتاب برای افرادی که وقت بیشتری برای مطالعه دارند و می‌خواهند درزمینه‌ی سرگذشت نامه زمان بیشتری را به مطالعه اختصاص دهند انتخاب مناسبی است.
آنچه در بالا خواندید بررسی و نقد کتاب هیچ دوستی به‌جز کوهستان اثر بهروز بوچانی بود. خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی سرگذشت نامه می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.
‌در بخشی از کتاب هیچ دوستی به‌جز کوهستان می‌خوانیم
زنجیره‌ای پیچ‌درپیچ از مردانی گرسنه و تحقیرشده در زیر آفتاب سوزانی که مغزها را می‌پخت... ترکیبی ناساز از مردانی با قد و وزن و سن و رنگ متفاوت صفی طولانی شکل می‌داد. روز در زندان با هیاهوی صف‌هایی طولانی و له کننده آغاز می‌شد. صبح زود زندانی‌های گرسنه از تختخواب‌های عرق کرده و چسبناکشان با شتاب بلند می‌شدند و دسته‌دسته به چادر غذاخوری هجوم می‌بردند. گرسنه به معنای واقعی کلمه: احساسی که در پیوند با مفهوم غریزه و تنازع بقا معنی پیدا می‌کرد. شام که تمام می‌شد، دیگر هیچ‌کس چیزی برای خوردن نمی‌یافت و در انتهای شب، ‌بوی گرسنگی در سرتاسر زندان می‌پیچید. کسی حق نداشت حتی یک سیب‌زمینی با خودش از غذاخوری خارج کند. هر چیزی مربوط به جویدن و خوردن می‌بایست در زیر همان چادر تمام می‌شد: آخرین فرصت برای پر کردن معده‌هایی که در آن لحظات به‌جای مغزها بر اندام‌های بدن فرمان می‌راندند. دم در غذاخوری هميشه چند جی.فور. اِسِ عبوس و خشک‌مغز ایستاده بودند و هر که را از چادر خارج می‌شد برانداز می‌کردند. با نگاه‌هایی که قادر بودند داخل جیب‌ها را هم بگردند. اگر جیبی برآمده بود به پاپویی دستور می‌دادند تا سرتاپای صاحبش را بگردد. آنجا جایی بود که کنترل بدنی به‌شدت انجام می‌شد. پاپو هم که سرش را به علامت تأسف تکان می‌داد، وجب‌به‌وجب جیب‌ها، ساق‌ها، پهلوها و در مواردی زیر کتف‌ها را می‌گشت. نتیجه گاهی پیدا شدن یک سیب‌زمینی یا تکه گوشتی لهیده بود که از سطل آشغال سر درمی‌آورد. جی. فور. اس هم با تک‌جمله‌ای یادآوری می‌کرد که خارج کردن غذا غیرقانونی است.
سخت است تصور مردان جوان مغروری که ساعت‌ها زیر آفتاب در صف‌هایی طولانی ایستاده‌اند؛ صف‌هایی پیچ‌درپیچ که به غذایی کثیف و بی‌کیفیت ختم می‌شدند. گوشت‌هایشان لاستیک ماشین بودند؛ تقلای آرواره‌ها برای له کردن تکه‌های گوشت بخارپز دیدنی بود.
     ","['داستان و رمان', 'داستان و رمان ایرانی']",https://newcdn.fidibo.com/images/books/96493_79380_normal.jpg
دختری در قطار,پائولا هاوکینز,فرانک سالاری,"۱۱,۰۰۰",البرز," ۵۵,۰۰۰",۱۳۹۴/۰۴/۱۵,فارسی,2.1,۳۵۲ ,978-964-442-917-0,"کمتر کسی فکرش را می‌کرد که دختری که آرام در گوشه‌ای از قطار نشسته و به بیرون خیره شده، همان کسی باشد که بتواند هری پاتر را کنار بزند و یکی از پرفروش‌های دنیای ادبیات معاصر شود. نویسنده‌ی رمان «دختری در قطار»، «پائولا هاوکینز»، این رمان را در ژانر معمایی و دلهره‌آور نوشته است. برتری این کتاب در مقایسه با آثار مشابه در این است که نویسنده توانسته با خوش‌فکری تمام، حال و هوایی عاشقانه و احساسی هم به کتابش بدهد. تلفیق تمام این احساسات ضد و نقیض توانسته اثری منحصربه‌فرد و مانگار خلق کند. این رمان در آغاز انتشار، توانست رکورددار پرفروش‌ترین‌های نیویورک‌تایمز شود. روزنامه‌ی گاردین می‌گوید فروش دختری در قطار توانسته حتی رکورد کتاب کد داوینچی را هم بشکند. مهم نیست طرف‌دار ژانر معمایی و پلیسی باشید یا نه، خواندن کتاب دختری در قطار یعنی فرورفتن در فضایی مه‌آلود و هیجان‌انگیز که بازی‌های ذهنی و معماهای روانی آن، مخاطب را به‌خوبی به دل داستانی پرکشش و جذاب می‌کشاند.
درباره‌ی کتاب دختری در قطار، اثر پائولا هاوکینز
  در ژانویه‌ی سال  2015 بود که پائولا هاوکینز برای اولین بار از محبوب‌ترین اثر خود، دختری در قطار The Girl on the Train، رونمایی کرد. در آن زمان، شاید خود هاوکینز هم تصور نمی‌کرد که کتابش با چنین استقبال و گرم و پرشوری از مخاطبانِ نه‌تنها انگلستان، که تمام دنیا، روبه‌رو شود. تاجایی که در مدتی کوتاه، این رمان به چندین زبان فرانسوی، ایتالیایی، اسپانیایی، پرتغالی، آلمانی، ترکی، فارسی و روسی ترجمه شد. در سال 2016 کمپانی بزرگ دریم وورکز براساس همین کتاب، فیلمی تولید کرد که با استقبال مخاطبان و منتقدان روبه‌رو شد. فیلم دختری در قطار توانست در بخش بازیگر نقش اول زن، برنده‌ی جایزه‌ی بفتا شود. پیش از این کتاب‌هایی مانند «دختری با خالکوبی اژدها»، «اشیاء تیز» و «دختر گمشده» توانسته بودند حال و هوای تازه‌ای به ادبیات معمایی و دلهره‌آور بدهند؛ ژانر محبوبی که سینمای غرب هرگز از آن غافل نشده و برای تمام این کتاب‌ها نسخه‌ای سینمایی یا سریالی تولید کرده است.
پائولا هاوکینز هنر نویسندگی خود را از همان ابتدا و با انتخاب نام رمان نشان داده است. قهرمان این کتاب، راشل، همان دختری در قطار است؛ کسی که در قطار ذهن خودش گرفتارشده است. تمام کوپه‌ها و پنجره‌ها را می‌گردد تا شاید راهی برای رهایی و آرامش پیدا کند. قطار به‌سرعت می‌گذرد و او از لابه‌لای صحنه‌هایی درهم و مبهم، شاهد زندگی کسانی است که بی‌تفاوت از کنارش می‌گذرند و زندگی خودشان را دارند. تازمانی‌که این دختر از قطار پیاده نشود و وارد دنیای واقعی نشود، این قطار مدام می‌رود و می‌آید، بدون این‌که ایستگاهی داشته باشد و لحظه‌ای درنگ کند. تکه‌های گمشده‌ی رمان دختری در قطار را باید مثل پازلی از لابه‌لای خطوط و کلمات آن پیدا کنیم و کنار هم بچینیم تا تصویر کاملی از داستان را درست کنیم.
حس تعلیق، دودلی، هیجان و اضطراب تا پایان داستان، لحظه‌ای مخاطب را رها نمی‌کند. هاوکینز در مقام راوی دانای کل، دخالتی در تاثیرگذاری شخصیت‌ها و تعیین خوب و بد ندارد. او مانند قصه‌گویی قابل‌اعتماد، فقط نظاره‌گر و راوی داستانی است که حالا دیگر مخاطب آن را خوانده و به پایان رسانده، درحالی که قطار کلمات، به همان سرعت و شتاب از ذهنش می‌گذرد. در رمان الکترونیکی دختری در قطار، اتفاق عجیب و غریبی نمی‌افتد. از صحنه‌های اکشن پلیسی و کارآگاهی هم در آن خبری نیست. راز موفقیت و محبوبیت آن هم شاید در همین ملموس و ساده بودن آن باشد. در این اثر فقط شاهد روایت داستانی هستیم که از دید افراد مختلف نشان داده می‌شود. افرادی کاملا معمولی که مثل آن‌ها را می‌توان همین گوشه و کنارها دید. توصیفات هاوکینز در این کتاب، نه‌تنها برای مخاطب ملال‌آور نیست، بلکه کوتاه، رسا و زنده است. نویسنده چندان اصراری روی زیاده‌گویی و تفصیل مطالب ندارد. کوتاه و کوبنده سراغ اصل داستان می‌رود، مثل ضربه‌ای کاری که به یک قربانی زده باشند. مخاطب هر لحظه احساس می‌کند حوادثی شوم در شرف وقوع است. زاویه دید این داستان هم یکی از جذابیت‌های آن است. در طول کتاب، داستان را از دید سه زن می‌بینیم. گاهی تشخیص خط داستان و روایت آن مبهم می‌شود؛ هر چند نویسنده چندان ابایی از گیج کردن و بازی دادن مخاطب ندارد.
زن و زنانگی یکی از درون‌مایه‌های اصلی این رمان است. زنی که همسری مهربان و مادری دلسوز است، زندگی آرامی دارد و خوشبخت است، از دید قهرمان داستان خوشبخت‌ترین فرد دنیا است. راشل به دنبال پر کردن کمبودهای درونی و خلاءهایی است که آن‌ها را در همسر و مادر بودن می‌بیند. او آنا را مادری مهربان و مگان را زنی جذاب و فریبنده می‌داند. این در حالی است که به‌نظر می‌رسد راشل قادر به دیدن و فهمیدن خودش نیست. حتی گذشته‌ و خاطراتش درون ذهنش دستکاری شده و تصویری دردناک و نه‌چندان دوست‌داشتنی از او به خودش می‌دهد. آنا و مگان با وجود اشتباهاتشان، معصومیتی دارند که می‌توان گفت خدشه‌دار شده است. وجود یک مرد در میان این سه زن، زندگی هر سه‌ی آن‌ها را به رو به نابودی کشانده است. در اینجا شاید بتوان به همان اصطلاح معروف «خواهران جهانی» رسید. همین هم می‌شود که راشل با پافشاری و تحمل تمام تهمت‌ها و توهین‌ها، سرانجام می‌تواند رازی را کشف کند که او و خواهرانش را به رستگاری و آزادی می‌رساند.
خلاصه‌ی کتاب دختری در قطار
قهرمان دختری در قطار، زنی به نام «راشل» است، با ذهنی مغشوش و بی‌قرار. او در اتفاقات گذشته فرورفته و آن‌ها را هرروز زندگی می‌کند، تاجایی که وقایع شکل متفاوتی به خودشان گرفته‌اند. مرز بین واقعیت و خیال از بین رفته و واقعیت زندگی راشل، جایی در بیرون از ذهن او گم‌شده است. راشل زنی خودباخته است که زندگی آشفته‌ای دارد و بچه‌دار نمی‌شود. همسرش «تام» او را ترک کرده و با زن دیگری به نام «آنا» ازدواج کرده است. تام مردی موجه و معقول است که تمام تلاشش را برای محافظت از همسر و فرزندش می‌کند. اما در پس این ظاهر خوشایند، او کسی است که راشل را متهم به دیوانگی و جنون می‌کند. و این در حالی است که او به همسرش آنا خیانت می‌کند و با زن همسایه‌اش به نام «مگان» وارد رابطه می‌شود. راشل به‌طور اتفاقی متوجه ناپدید شدن مگان می‌شود و در تلاش برای هشدار دادن به آنا و نجات او، متهم به مزاحمت و ایجاد وحشت می‌شود. در تکاپوی یافتن مگان و کشف راز ناپدید شدن او، گذشته‌ی گنگ و آزاردهنده‌ی راشل هم برایش آشکار می‌شود. سرنوشت این سه زن بدون این‌که خودشان بدانند طوری به هم گره خورده که در نهایت هر تصمیم و اقدامی از سمت هریک از آن‌ها، زندگی دیگری را هم تحت تاثیر قرار می‌دهد. خط داستانی کتاب مثل قطاری در شروع حرکت، آرام است. در میانه و به‌خصوص اواخر کتاب، این قطار چنان سرعت می‌گیرد که حالا مخاطب را با خود همراه کرده و به پایانی نامعلوم و غیرقابل‌پیش‌بینی می‌کشاند. منتقدان و صاحب‌نظران می‌گویند این کتاب تعلیق‌آمیزترین کتابی است که تاکنون وارد بازار کتاب شده و پایان‌بندی آن باورنکردنی و تکان‌دهنده است.
درباره‌ی نویسنده
پائولا هاوکینز نویسنده‌ی بریتانیایی متولد زامبیا است. هاوکینز پس از فارغ‌التحصیلی در رشته‌های فلسفه، سیاست و اقتصاد در دانشگاه آکسفورد، دست‌به‌قلم شد و برای روزنامه‌ی تایمز مقالاتی نوشت. در این میان توانست کتابی به نام «الهه‌ی پول» را هم منتشر کند، که شامل توصیه‌هایی برای ثروتمند شدن زنان است. پس از آن کتاب «امی سیلور» را منتشر کرد که چندان موفقیت ادبی و مالی در پی نداشت. اینجا بود که هاوکینز تصمیم گرفت کتابی عمیق و تاثیرگذار بنویسد. او شش ماه پای نوشتن دختری در قطار نشست. تا آنجا که مجبور شد برای کامل کردن کتاب، از پدرش کمک مالی بگیرد. هاوکینز با توجه به دانش آکادمیک و حرفه‌ی روزنامه‌نگاری، به‌خوبی از مسائلی مانند خشونت خانگی علیه زنان و استفاده از الکل و مواد مخدر شناخت دارد. او با زیرکی و خوش‌فکری توانسته چنین مسائلی را با آمیزه‌ای از عواطف و احساسات عمیق انسانی همراه کند. هماهنگی این موضوعات و یکدستی نوشته‌های پائولا هاوکینز، نشان‌دهنده‌ی نبوغ و توانایی این نویسنده در نوشتن پیچیده‌ترین و جذاب‌ترین داستان‌هاست.
ترجمه‌ی کتاب دختری در قطار به فارسی
در ایران کتاب دختری در قطار را «محبوبه موسوی»، «سبحان فاطمی»، «علی قانع»، «سپیده صادقی» و «مهرآیین اخوت» ترجمه کرده‌اند. در این میان «فرانک سالاری»، مترجم این رمان الکترونیکی، با وفاداری به متن اصلی، توانسته ترجمه‌ای روان و خوش‌خوان را به بازار کتاب ارائه دهد. جملات رمان دختری در قطار، کوتاه و کوبنده هستند، درست مثل ضربان تند قلب. سالاری از کلمات آسان و ملموسی استفاده کرده است. مانند خود هاوکینز، او هم متنی را به مخاطب ارائه کرده که نیازی نیست روی معنی و هم‌نشینی تک‌تک کلمات وقت بگذارید. آسان می‌خوانید، اما عمیق می‌شوید. پیش از آن که بدانید، کلمات تاثیر خود را روی ذهن و فکرتان گذاشته‌اند. به این ترجمه اعتماد کنید و با همان سرعتی که متن رمان از شما می‌خواهد، داستان را شروع کنید تا بتوانید پابه‌پای قلم نویسنده که کم‌کم سرعت گرفته و سراسر هیجان شده، پیش بروید.
در بخشی از کتاب دختری در قطار می‌خوانیم
  «یک: غصه، دو: لذت، سه: دختر.... هر سه برای یک دختر. روی سه گیر کرده‌ام. دیگر نمی‌توانم تکان بخورم. توی سرم پر از صداست. دهانم پر از خون شده. هر سه برای یک دختر. صدای زاغ‌ها را می‌شنوم. به من می‌خندند. من را مسخره می‌کنند. همچون مرغی که تخم می‌کند، قدقد می‌کنند. یک حرکت، یک حرکت خیلی بد. می‌توانم آن‌ها را ببینم. خیلی سیاه‌اند. نه، پرنده نیست. چیز دیگری است. یکی دارد می‌آید. یکی دارد با من حرف می‌زند. 
ببین حالا، ببین وادارم کردی باهات چکار کنم».
نقد و بررسی رمان دختری در قطار که در بالا آمده، فرصت مطالعه و انتخابی درست را در اختیار شما می‌گذارد. نسخه‌ی الکترونیکی این کتاب در قالب  pdf از طریق وب‌سایت فیدیبو و یا اپلیکیشن آن، به‌آسانی قابل خریداری و دانلود است.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/4481_60982_normal.jpg
هری‌پاتر و سنگ جادو,جی.کی رولینگ,سعید کبریایی,"۵۵,۰۰۰",کتابسرای تندیس," ۴۶,۰۰۰",۱۳۹۳/۰۵/۱۵,فارسی,1.78,۳۵۲ ,964-5757-02-9,"مجموعه داستان‌های مهیج زیادی وجود دارند که به دست نویسندگانی چیره‌دست نوشته شده‌اند، گویی این کتاب‌ها تخیل و افکار خلاق نویسنده‌شان را به‌خوبی در ذهن ما به تصویر می‌کشند. به نظر می‌آید بعضی از کتاب‌ها و داستان‌های تخیلی به وجود آمده‌اند تا ساعاتی ذهن آدمی را از اتفاقات روزمره دور کنند و در دنیای سرشار از هیجان و رخداد‌های متفاوت غرق کنند. قطعا نام هری پاتر به گوش شما خورده است، مجموعه داستانی که می‌تواند هرکسی را متعجب و متحیر کند‌. مجموعه داستان‌های هری پاتر حتی در مواردی زندگی نوجوانان را تغییر داده است. کتاب هری پاتر و سنگ جادو به قلم جی کی رولینگ دقیقا شروع داستان مشهور این پسر پرآوازه است. این کتاب از همان دست کتاب‌های اعجاب‌انگیز است که بخشی از یک زندگی متفاوت را با استفاده از کلمات در ذهن شما به تصویر خواهد کشید و شما را به دنیای یک پسر کنجکاو خواهد برد!
درباره‌ی کتاب هری پاتر و سنگ جادو
کتاب هری پاتر و سنگ جادو نخستین کتاب از مجموعه کتاب‌های هری پاتر است. این کتاب نوشته‌ی جی کی رولینگ است که نخستین‌بار در سال ۱۹۹۷ منتشر شده است. این کتاب علی‌رغم شگفت‌انگیزی‌اش، در ابتدا طرف‌دار مناسبی نداشت اما چهار سال بعد از انتشارش و دقیقا در زمانی که فیلمی موفق از آن ساخته شد، توجه افراد بسیاری را به خود جلب کرد. به‌طورکلی این کتاب به نوجوانان می‌آموزد که اگر احساس تعلق به این دنیا ندارند خود را سرزنش نکنند چرا که دنیایی دیگر برای آن‌ها وجود خواهد داشت که جرقه‌ی آن در قوه‌ی تخیل خودشان خواهد بود. اما داستان از چه قرار است؟ زندگی هری پاتر دردناک است. مادر و پدرش فوت شده‌اند و او به‌ناچار در کنار اقوام بی‌احساس خود زندگی می‌کند به‌طوری‌که آن‌ها او را مجبور می‌کنند در یک کمد کوچک زیرپله زندگی کند اما یک نامه همه‌ی زندگی‌اش را دستخوش تغییر می‌کند؛ او یک جادوگر است. هری پاتر با آن نامه به مدرسه‌ی جادوگری فراخوانده می‌شود. یک فرد مرموز به نام هاگرید که ظاهری خشن و شبیه غول‌ها دارد، او را از دست اقوام خود نجات می‌دهد و به خانه‌ی جدید خود یعنی دانشکده جادوگری هاگوارتز می‌برد. او برای رسیدن و کشف دنیایی که به آن تعلق دارد، به مشکلاتی بر می‌خورد اما نهایتا موفق می‌شود تا سوار قطار سریع‌السیری بشود و به مدرسه‌ی جدیدش یعنی هاگوارتز اسرارآمیز قدم گذارد. هری با هم‌مدرسه‌ای‌های خود تفاوت‌های محسوسی دارد زیرا او تنها پسری است که از دست نفرین جادویی شیطان لرد ولدمورت جان سالم به در برده است. سال اول حضور هری پاتر در هاگوارتز قطعا بهترین سال است اما بدیهی است که همیشه شرایط خوب نیست؛ یک سنگ مهم معروف به سنگ جادو در دیوار قلعه پنهان شده است و هری محافظت از آن را وظیفه‌ی خود می‌داند که این امر باعث رویارویی‌اش با نیروهای وحشتناکی می‌شود.
درباره‌ی جی کی رولینگ، نویسنده‌ای که تخیل شما به چالش می‌کشد
جوآن رولینگ که در دنیای هنری با اسم جی کی رولینگ شناخته می‌شود، سال ۱۹۶۵ در بریتانیا متولد شد. وی نویسنده‌‌ی مجموعه داستان‌های هری‌پاتر است به همین منظور کمتر کسی وجود دارد که از او شناختی هرچند کم نداشته باشد. جوآن شهرت خود را با خلق هری‌پاتر بدست آورد زیرا که به طور تقریبی ۴۵۰ میلیون نسخه از این مجموعه در سراسر دنیا به چاپ رسیده است. پرفروش بودن این مجموعه همانا و ثروت جی کی همانا؛ در سال ۲۰۰۷ ساندی تایمز ثروت رولینگ را ۱.۰۷ میلیون دلار تخمین زد و او را در رده‌ی ۱۳ جدول ثروتمندترین زنان بریتانیا قرار داد که در همان سال مجله‌ی تایمز نام جوآن را بعد از ولادیمر پوتین، به عنوان فرد تاثیرگذار سال یاد کرد. به گفته‌ی خودش ایده‌ی داستان هری‌پاتر اولین بار در سال ۱۹۹۰ و طی سفر طولانی‌ای که با قطار داشت به ذهنش خطور کرد و همانجا شخصیت‌ها و چالش‌های این داستان را در ذهنش ساخت. موفقیت‌های بدست آمده توسط رولینگ راه همواری نداشته است زیرا که او در سال ۱۹۹۰ از دانشگاه فارغ‌التحصیل شد و بعد از آن به عنوان منشی و مترجم شروع به کار کرد. پس از گذشت دو سال با یک روزنامه‌نگار ازدواج کرد که حاصل آن یک دختر به نام جسیکا بود. او در سال ۱۹۹۳ از همسر خود بعد از دعواهای بسیار سخت جدا شد. طلاق و جدایی به قدری در روحیه‌ی وی اثر منفی گذاشت که او را تا مرز خودکشی برد. او در آن دوران با وجود نداشتن شغل، خود را با نوشتن داستان‌های هری‌پاتر آرام می‌کرد. سال ۱۹۹۸ بود که داستان هری پاتر برای اولین بار تبدیل به فیلم شد و با درخواست رولینگ تمام بازیگران، از بازیگران بریتانیایی انتخاب شدند و در سال ۲۰۰۶ آخرین سری کتاب هری‌پاتر نوشته و منتشر شد. از این مجموعه کتاب می‌توان به کتاب‌های دیگری مانند هری‌پاتر و محفل ققنوس، هری‌پاتر و شاهزاده دورگه، هری‌پاتر و پسر نفرین شده، هری‌پاتر و زندانی آزکابان و البته هری‌پاتر و یادگاران مرگ اشاره نمود. جی کی رولینگ به غیر از هر‌ی‌پاتر چند کتاب دیگر هم به رشته‌ی تحریر درآورده است.
ترجمه کتاب هری پاتر و سنگ جادو
مجموعه داستان‌های هری پاتر به ۶۵ زبان دنیا ترجمه شده‌اند. بدیهی است که اولین جلد از این مجموعه باتوجه‌به طرف‌داران زیاد، به زبان فارسی هم ترجمه شده باشد. یکی از بهترین ترجمه‌های کتاب هری پاتر و سنگ جادو توسط ویدا اسلامیه انجام شده است. ویدا متولد ۱۳۴۶ و فارغ‌التحصیل رشته‌ی مترجمی زبان انگلیسی است و فعالیت در حوضه‌ی ترجمه را از سال ۱۳۷۰ آغاز کرده است. به دلیل رسمیت نداشتن قانون کپی‌رایت در ایران، کتاب هری پاتر و محفل ققنوس با ترجمه‌های متعددی در بازار موجود است اما انتشارات تندیس برای ترجمه‌ی این اثر از ناشر اصلی آن در بریتانیا با نام بلومزبری کسب تکلیف کرده است.
کتاب هری پاتر ذهن چه کسانی را درگیر تخیل و داستان‌پردازی می‌کند؟
محور اصلی این کتاب سحر و جادو است، پس اگر از کتاب‌های تخیلی و فانتزی لذت می‌برید و علاقه‌مندید که ساعت‌ها خود را در دنیایی تخیلی غرق کنید، این رمان جذاب را حتما به شما پیشنهاد می‌کنیم. همچنین جزئیات داستان هری پاتر در کتاب‌های مربوطه خیلی بیشتر از فیلم‌های ساخته شده است پس اگر فیلم‌های هری پاتر را تماشا کرده‌اید نگران نباشید چون می‌توانید هیجان بیشتری را در این کتاب تجربه کنید. شما می‌توانید از طریق وب‌سایت فیدیبو، کتاب صوتی این اثر را خریداری کنید. برای دانلود فایل PDF کتاب هری پاتر و سنگ جادو از طریق همین صفحه می‌توانید اقدام کنید. در ضمن با دانلود اپلیکیشن فیدیبو یک کتابخانه‌ی بزرگ همیشه همراهتان خواهد بود.
در بخشی از کتاب هری پاتر و سنگ جادو می‌خوانیم؛
خانم دورسلی با دو فنجان چای وارد اتاق نشیمن شد. موقعیت مناسبی نبود ولی او ناچار بود همسرش را در جریان بگذارد.
با نگرانی گلویش را صاف کرد و گفت: پتونیاء عزیزم ... راستی از خواهرت چه خبر؟ چنان که انتظار می‌رفت خانم دورسلی از این حرف جا خورد و برافروخته شد. بعد از چندین سال هر دو عادت کرده بودند وانمود کنند که او خواهری ندارد. خانم دورسلی گفت:
- هیچی. چه‌طور مگه؟
اخبار عجیب‌وغریب باعث شد یاد اون بیفتم ... این جغدها ... شهاب‌سنگ‌ها ... و این آدمای مسخره‌ای که امروز توی شهر بودن ...
خانم دورسلی با عصبانیت گفت:
- خب که چی؟
_خب فکر کردم ... گفتم شاید یه جورهایی با خانوادة خواهرت ربط داشته باشن. خانم دورسلی لب‌هایش را بر هم فشرد و جرعه‌ای چای نوشید. آقای دورسلی نمی‌دانست می‌تواند شهامت به خرج دهد و به همسرش بگوید که نام پاترا نیز شنیده است یا خیر. سرانجام تصمیم گرفت از این موضوع حرفی به میان نیاورد و باحالتی
عادی گفت: راستی پسرشون ... الان باید هم‌سن‌وسال دادلی باشه، نه؟
خانم دورسلی با بدخلقی گفت: مثل این که هم سن دادلیه.
راستی اسمش چی بود؟ هوارد؟
اسمش هریه. از همین اسم‌های مزخرفی که همه روی بچه‌هاشون می‌گذارن.
آقای دورسلی قلبش در سینه فروریخت و گفت: آره آره راست می‌گی!
   ",['نوجوان'],https://newcdn.fidibo.com/images/books/3378_23861_normal.jpg
قلعه حیوانات (مزرعه حیوانات) ,جورج اورول‌,امير اميرشاهی,"۱۵,۰۰۰",جامی," ۲۴,۰۰۰",۱۳۹۵/۱۰/۱۵,فارسی,0.63,۱۲۸ ,978-964-5620-54-5,"«همه حیوانات با هم برابرند، اما بعضی برابرترند.»
تنها یک جمله کافیست تا قلم جورج اورول شمارا مسحور خود کند. اما جالب است بدانید ایده‌ی نوشتن کتاب قلعه‌ی حیوانات بعد از دیدن پسرکی که اسبی را تیمار می‌کرد به ذهن جورج اورول آمد و بعد از نگارش آن‌هم ناشرهای زیادی بودند که از انتشار این کتاب خودداری کردند، حتی یک ناشر مشهور آمریکایی به اورول گفته بود که کتابی که درباره‌ی حیوانات باشد در آمریکا فروش نخواهد داشت.
چرا باید این کتاب را خواند؟
شاید بهتر باشد برای کتاب قلعه‌ حیوانات دنبال دلیلی برای نخواندن کتاب بگردیم، تا دلیل برای خواندن؛ زیرا هیچ دلیلی وجود ندارد که آن را نخوانید. این کتاب آن‌قدر مشهور است که در همه‌ی فهرست‌های مشهور کتاب‌خوانی پیش‌نهاد شده است. این کتاب یکی از شاهکارهای ادبی قرن بیستم است و خواندن آن وسعت دید خواننده را افزایش می‌دهد.
درباره کتاب قلعه‌ حیوانات اثر جورج اورول
کتاب قلعه حیوانات با عنوان اصلی (Animal Farm) نخستین بار در سال 1945 منتشر شد. جورج اورول این کتاب را در طول جنگ جهانی دوم نوشت و در آن از استبداد طبقه‌ی حاکم شوروی انتقاد کرد. پرچمی که اورول در داستان برای مزرعه‌ی حیوانات ترسیم می‌کند شبیه به پرچم شوروی است. این کتاب درواقع نقدی به نظام سرمایه‌داری است.
کتاب قلعه‌ حیوانات که با نام مزرعه‌ی حیوانات هم ترجمه شده است، مشهورترین کتاب جورج اورول است. تاکنون افراد زیادی خواندن این کتاب را پیشنهاد کرده‌اند و اقتباس‌های زیادی هم از این کتاب صورت گرفته است. این کتاب تاکنون دو بار به صورت فیلم درآمده است. نسخه‌ی انیمیشن این کتاب در سال 1954 توسط «جوی بچلُر» و «جان هالاس» ساخته شد. این انیمیشن اقتباس مستقیمی از خود کتاب بود. «جان اسفنسون» هم در سال 1999 تله‌فیلمی بر اساس این کتاب ساخت که «آلن جانس» نویسنده‌ی فیلم‌نامه آن بود.
خلاصه‌ داستان کتاب قلعه‌ی حیوانات
داستان کتاب قلعه‌ی حیوانات درباره‌ی گروهی از حیوانات اهلی مزرعه‌ای است که به امید برقرار کردن آزادی و برابری در برابر صاحب مزرعه شورش می‌کنند. بعد از پیروزی این انقلاب، خوک‌ها که هوش بیشتری نسبت به بقیه حیوانات داشتند، رهبری حیوانات مزرعه‌ را به عهده می‌گیرند و قوانینی را وضع می‌کنند که این قوانین با گذشت زمان دچار تغییر می‌شوند. قیام حیوانات درنهایت تبدیل به دیکتاتوری خوک‌ها می‌شود. 
شخصیت‌های داستان قلعه‌ی حیوانات
کتاب قلعه‌ حیوانات درواقع رمانی پاد آرمان‌شهری است. هر شخصیت در این کتاب درواقع نماد یک شخصیت‌ یا اتفاق است. آقای جونز صاحب مزرعه نخستین شخصیتی است که در رمان معرفی می‌شود؛ یک دائم‌الخمر الکلی که مزرعه‌اش در فقر مطلق قرار دارد اما همچنان از حیواناتش کار می‌کشد. شخصیت آقای جونر درواقع نماد شخصیت نیکلاس تزار دوم روسیه است.
شخصیت بعدی میجر پیر (Old Major) است؛ این خوک سن و سال دار درواقع کسی است که حیوانات را به شورش تشویق می‌کند. شخصیت میجر پیر نماد شخصیت ترکیبی کارل مارکس، یکی از فیلسوفان آلمانی که نظریه کمونیست را مطرح کرد و ولادیمیر لنین، رهبر حزب کمونیست روسیه است.
و در آخر شخصیت باکسر که یک اسب است. اسبی نجیب، باوفا، قوی، ساده‌لوح و به‌شدت متعهد به کار است؛ باکسر سهم زیادی از کارهای فیزیکی مزرعه را انجام می‌دهد و تنها به یک باور معتقد است: «حق همیشه‌ با ناپلئون، خوک رهبر مزرعه، است.» شخصیت باکسر نماد آلکسی استاخانوف کارگر معدن روسی است. او در طول جنگ جهانی دوم با به‌کارگیری گروهی از کارگران ماهر ئ متخصص و تقسیم درست کار توانست 14 برابر میزان معمول زغال‌سنگ استخراج کند. شخصیت استاخانوف در جنگ جهانی به شخصیتی اسطوره‌ای تبدیل‌شده بود.
 درباره جورج اورول
اریک آرتور بلر، با نام هُنری جورج اورول (George Orwell)، نویسنده، روزنامه‌نگار، منتقد ادبی و شاعر انگلیسی متولد 25 ژوئن سال 1903 میلادی است. او دوران تحصیل‌اش را در مدرسه‌ی شبانه‌روزی گذراند، اما برعکس دانش‌آموزان یک مدرسه‌ی شبانه‌روزی، اورول تحصیلاتش را ادامه نداد و بعد از دوران دبیرستان استخدام نیروی پلیس امپراتوری بریتانیا شد و به دلیل کارش عازم کشور «بِرمه (میانمار امروزی)» شد. زندگی در «برمه» نقطه‌ی مهمی برای جورج بود؛ زیرا در آن‌جا متوجه عمق فساد امپراتوری بریتانیا شد اما او درعین‌حال توانست درون‌مایه‌های زیادی برای داستان‌هایش پیدا کند.
جورج اورول در مقاله‌ی «چرا می‌نویسم؟» می‌گوید: «از پنج یا شش‌سالگی می‌دانستم که نویسنده خواهم شد.» همسایگان اورول شهادت می‌دهند که ممکن بود جورج روزها و هفته‌ها از اتاقش بیرون نیاید و تنها به نوشتن مشغول باشد. جورج اورول برای نوشتن کتاب‌هایش از نثر ساده و قابل‌فهمی استفاده می‌کند، استفاده از این نثر باعث می‌شود مردم بیش‌تری کتاب‌های اورول را بخوانند و درنتیجه پیام او به گوش مردم بیش‌تری برسد. او معتقد است که داستان‌هایش را از دل مردم و اتفاقات روزمره‌ی مردم می‌گیرد به همین دلیل لازم  است که همین مردم نثرش را بفهمند و از خواندن آن لذت ببرند.
قلعه‌ حیوانات و 1984 از مشهورترین کتاب‌های جورج اورول هستند. اما اورول آثار دیگری مانند: «آس و پاس‌ها در پاریس و لندن»، «روزهای برمه»، «هوای تازه»، «دختر کشیش»، «نفس در هوای تازه»، «جاده‌ای به اسکله‌ی ویگان» و «همه جا پای پول در میان است» در کارنامه‌ی هنری‌اش دارد.
ترجمه کتاب قلعه حیوانات به فارسی
کتاب قلعه‌ حیوانات که در ایران با عنوان مزرعه‌ی حیوانات هم ترجمه‌شده است؛ سه سال بعد از انتشارش یعنی در سال 1948 در ایران ترجمه شد. اولین نسخه‌ی آن را امیر امیرشاهی ترجمه کرده است. نسخه‌ای که اکنون در دست دارید درواقع نخستین ترجمه‌ی این اثر است. مترجم‌های بزرگی تاکنون این کتاب را ترجمه کرده‌اند: «حمیدرضا بلوچ»، «حسین ستوده»، «محمدرضا صامتی»، «احمدرضا کسایی‌پور»، «مرجان غیبی»، «امید خواجه محمودآبادی» و «عباس زارعی» ازجمله مترجمانی بوده‌اند که این کتاب را به فارسی ترجمه کرده‌اند.
بدون شک خواندن این کتاب می‌تواند تجربه‌ای لذت بخش و فراموش نشدنی برای خوانندگان باشد. عده‌ای از منتقدین نه تنها خواندن این کتاب را پیشنهاد می‌کنند؛ بلکه معتقدند این کتاب را باید هر چند سال یکبار دوباره از نو خواند، زیرا با هر بار خواندن چیزهای بیشتری برای ارائه دارد. 
این کتاب برای چه کسانی مناسب است؟
اهمیت ادبی کتاب قلعه‌ حیوانات به حدی است در کلاس‌های درس تدریس می‌شود؛ بنابراین خواندن این کتاب برای همه مناسب است و به همه پیش‌نهاد می‌شود، اما بدون شک بزرگسالان از خواندن آن لذت بیش‌تری خواهند برد.
در بخشی از کتاب قلعه حیوانات می‌خوانیم
در دقایق اول حیوانات سعادتی را که نصیبشان شده بود باور نمی‌کردند. اولین اقدامشان این بود که دسته‌جمعی، گویی به‌منظور تحصیل اطمینان از اينکه بشری درجایی مخفی نیست. چهارنعل دورادور مزرعه تاختند و سپس به ساختمان مزرعه آمدند تا آخرین اثرات سلطه منفور جونز را پاک سازند. در یراق خانه را که در انتهای طویله بود شکستند؛ دهنهها حلقه‌های بینی» زنجیرهای سگ و چاقوهای رنج‌آوری را که جونز به‌وسیله آن خوک‌ها و بره‌ها را اخته می‌کرد همه در چاه سرنگون شد.
افسارها، دهنه‌ها، چشم‌بندها و توبره‌های موهن به میان آتشی که از زباله‌ها در حیاط افروخته‌شده بود ريخته شد. شلاق‌ها هم به همچنین. حیوانات وقتی شلاق‌ها را شعله‌ور دیدند همه از شادی به جست‌وخیز درآمدند.
سنوبال روبان‌هایی را هم که با آن دم و یال اسب‌ها را در روزهای بازار تزیین می‌کردند در آتش انداخت. گفت:«روبان به‌منزله پوشاک است که علامت و نشانه انسانی است. حیوانات بایستی برهنه باشند.» باکسر با شنیدن این بیان کلاه حصیری‌اش را که در تابستان گوش‌هایش را از مگس حفظ می‌کرد آورد و با سایر چیزها در آتش انداخت. در اندک زمانی حیوانات هر چیزی که خاطره جونز را به یاد آنان می‌آورد از بین بردند.
بعد ناپلئون آن‌ها را به طویله برگرداند و به هر یک جیره دو برابر معمول و به هر سگ دو بیسکویت داد. سپس حیوانات سرود«حیوانات انگلیس»را هفت بار از سر تا ته پیاپی خواندند و پس‌ازآن خود را برای شب آماده ساختند و خوابیدند» خوابی که پیش از آن هرگز در خواب هم ندیده بودند. اما همگی طبق معمول سحر برخاستند و ناگهان حوادث پرشکوه شب پیشین یادشان آمد و دسته‌جمعی رو به چراگاه دویدند. کمی پایین‌تر از چراگاه تپه پشته‌ای بود که تقریباً بر تمام مزرعه مشرف بود. حیوانات به بالای آن شتافتند و ازآنجا در روشنایی صبحگاهی به اطراف خیره شدند. همه مال آن‌ها بود. هرچه که می‌دیدند مال آن‌ها بود! مست و سرشار از این فکر به جست‌وخیز افتادند. و در هوا شلنگ برداشتند. میان شبنم‌ها غلط زدند و در علف‌های شیرین تابستانی چریدند. کلوخ‌ها را لگدمال کردند و بوی تند آن را بالا کشیدند. سپس به‌منظور تفتیش گشتی به اطراف مزرعه زدند و با سکوتی آميخته با تحسین زمین زراعتی» یونجه‌زار باغ میوه استخر و جنگل کوچک را ممیزی کردند. گویی این چیزها را قبلاً ندیده بودند. و حتی حالا هم مشکل باور می‌کردند که همه از آن خودشان است.
خرید و دانلود نسخه‌ی الکترونیکی و پی دی اف کتاب قلعه‌ حیوانات اثر جورج اورول با ترجمه‌ی امیر امیرشاهی در فیدیبو امکان‌پذیر است.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/81097_66491_normal.jpg
عاشقانه ربکا,دافنه دوموریه,خجسته کیهان,"۵۰,۰۰۰",افق," ۱۷۵,۰۰۰",۱۳۹۱/۱۰/۱۵,فارسی,3.06,۶۹۴ ,978-964-369-757-0,"اگر قرار باشد از شاهکارهای کلاسیک عاشقانه در جهان فهرستی تهیه کنیم، بدون شک نام یکی از کتاب‌های این فهرست ربکا اثر «دافنه دو موریه» است. کتابی که راويت‌كننده‌ي يك قصه‌‌ي مرموز و عاشقانه است و با این‌که نزدیک به هشتاد سال از انتشارش می‌گذرد، هنوز هم خواندن آن لذت‌بخش است و ذهن‌ مخاطب‌اش را تا پايان درگیر می‌کند. نوع روایت زیبا و تاثیرگذار داستان ربه‌کا باعث شده تا خواننده در تمام موقعیت‌ها و اتفاق‌ها به دنبال سرنوشت شخصیت‌ها باشد. ربکا جزو آن دسته از کتاب‌های پرکشش و خوش‌خوانی است که تا آن را تمام نکنید، نمي‌توانيد رهایش ‌کنید. یکی از افرادی که این موضوع را به خوبی درک کرد «آلفرد هیچکاک» کارگردان بزرگ آمریکایی بود که فیلم فوق‌العاده‌‌ای براساس داستان این کتاب ساخت.
ربکا؛ رمانی جذاب و گیرا برای همه
در این رمان زندگی دختر جوانی روایت می‌شود که ندیمه‌ی يك زن ثروتمند است. دافنه دو موریه تا پايان داستان اسم اين نديمه را به خواننده‌ها نمي‌گويد و فقط او را با نام خانم دووینتر به خواننده‌ها معرفي مي‌كند. خانم دووینتر در یکی از سفرها با ارباب خود در يك از هتل ییلاقی ساكن مي‌شود. او در اين هتل با مرد میانسال و ثروتمندی‌ به‌ نام‌ ماكسیم‌ دووینتر آشنا مي‌شود و بعد از مدتی باهم ازدواج‌ می‌کنند. ماکسیم اما به‌تازگی همسر خود، ربکا را از دست داده و به ‌تنهایی در شهر مندرلی زندگی می‌کند. ازدواج دختر جوان با ماكسیم‌ دووینتر و ورودش به عمارت او آغاز سرنوشت مسحور کننده و پیچیده‌ای برای زن جوان است. زن جوان بعد از ورود به خانه‌ي اشرافي كم‌كم شيفته‌ي بانوي اول اين خانه و شيفته‌ي شخصیت آن می‌شود. در همان شروع داستان او تلاش مي‌كند از شنيده‌هاي اهالي خانه ربکا را بشناسد و به هويت او پي ببرد. جذابيت داستان از وقتي شروع مي‌شود كه زن جوان تلاش مي‌كند تا مانند ربکا رفتار کند، اما در ادامه متوجه تناقض و تضادی عجیب می‌شود. چالش اصلی داستان در این زمان شروع می‌شود. مخاطب رمان عاشقانه ربکا در درگير فضاسازی بی‌نظیر دافنه دو موریه مي‌شود و تا زماني كه هویت واقعی ربکا را کشف نكند، نمی‌تواند دست از خواندن بکشد و كتاب را زمين بگذارد. آن چیزی که بیش‌تر از هر موضوعی خواننده را به دنبال صفحات کتاب می‌کشاند این است که ربکا زنده نیست، اما شخصیت او چنان پرداخته و تاثیرگذار روایت می‌شود که خواننده حضور او را در طول داستان حس می‌کند.  
چه کسانی باید رمان عاشقانه ربکا را بخوانند
رمان عاشقانه‌ی ربکا را می‌توان در ژانر داستان‌های جنایی و معمایی قرار داد. ربکا در ایران هم جزو فهرست پرفروش‌های بازار نشر بوده است. داستان ربکا به شیوه‌ای جذاب و پرکشش برای خواننده‌ی كتاب روایت می‌شود. فرقی نمی‌کند مخاطب این کتاب خانم‌ها باشند يا آقایان. داستان کتاب هر مخاطبی را مجذوب خود می‌کند، به‌طوری‌که بعد از خواندن حداقل پنجاه صفحه، نمي‌توان به راحتي آن را کنار گذاشت. از ویژگی محسوس این کتاب سیر خطی داستان و فضاسازی کم‌نظیر آن در ادبیات کلاسیک است. ربکا خواننده‌ي خود را وارد ذهن شخصیت‌ها و فضاهای داستان می‌کند. كتاب ربه‌کا داستانی است که تنها با گذر زمان خواننده را متوجه‌ي اين موضوع مي‌كند که واقعا چه کسی رذل و چه کسی معصوم است. این کتاب برای هدیه هم كاملا مناسب است. مخصوصا براي كساني كه می‌خواهند کتاب‌خوانی را با داستانی فوق‌العاده و دلچسب شروع کنند.
دافنه دو موریه؛ بانوی نویسنده‌
دافنه دو موریه در سال 1907 در لندن در خانواده‌ای هنرمند به دنیا آمد. پدرش بازیگر معروف «سر جرالد دو موریه » و مادرش «موریل بوومونت» هم هنرپیشه بود. پدربزرگش «جورج ال. دوموریه» شخصیت برجسته و شناخته‌شده‌اي بود. دافنه دو موریه از نویسندگان محبوب انگلیسی قرن بیست‌ویکم است. او از سن جوانی شروع به نوشتن کرد و اولین رمان خود «روح دوست داشتنی» را در سال 1931 منتشر شد. با رمان ربکا در سال ۱۹۳۸ بزرگ‌ترین موفقیت زندگي‌ خود را به دست آورد و به شهرت رسيد. در سال 1969 برای خدمتی که به ادبیات کرده بود، نشان شوالیه‌ي بانوان را دریافت کرد. بعدها آثاری مانند رمان «ماری آن» و «شیشه‌گر» را با الهام از اجداد و سایر اعضای خانواده‌اش خلق کرد و رمان «جرالد» را برگرفته از شخصیت پدرش نوشت. در کنار موفقیت ربه‌کا، دو موريه با رمان‌های «مسافرخانه‌ي جامائیکا» و «مرداب مرد فرانسوی» که بعدها بر اساس داستان هر دو رمان فيلم‌هايي اقتباس شد، محبوبیت بیش‌تری پیدا کرد. مکان هر سه رمان در «کورن وال» اتفاق می‌افتد، جایی که دافنه دو موریه در آن زندگی می‌کرد و به آن عشق می‌ورزید. علاوه بر چندین کتاب، دافنه دو موریه سه نمایش‌نامه، با اقتباس از ربه‌کا، نوشت. دافنه دو موریه در 19 آوریل 1989 در «کورن وال» شهر محبوب خود، پنج هفته بعد از تولد 82 سالگی‌اش از دنیا رفت.    
فیلم ربکا؛ اقتباسی به کارگردانی هیچکاک
از بیش‌تر آثار دافنه دو موریه در تئاتر و سینما اقتباس شده است. اولین بار در سال 1938 «اورسن ولز» از ربه‌کا در یک نمایش‌نامه‌ي رادیویی استفاده کرد. دو سال بعد «آلفرد هیچکاک»، کارگردان بزرگ و صاحب سبک آمریکایی، بر اساس رمان عاشقانه ربه کا فیلمی به تهیه‌کنندگی «دیوید سلزنیک» در سال 1940 ساخت. این فیلم در بخش‌های بهترین بازیگر نقش اول مرد، بهترین بازیگر نقش اول زن، بهترین بازیگر نقش مکمل زن، بهترین کارگردانی هنری سیاه و سفید، بهترین کارگردان، بهترین جلوه‌های ویژه، بهترین تدوین، بهترین موسیقی متن و بهترین فیلم‌نامه نامزد جایزه‌ي اسکار شد و درنهايت در بخش‌هاي بهترین فیلم و بهترین فیلم‌برداری سیاه و سفید، موفق به دریافت جایزه‌ي اسکار شد.
جذابیت بصری و ساختاری فیلم‌های «هیچکاک» در این فیلم به خوبی دیده می‌شود. براي مثال بیننده حضور روح سرگرداني كه در خانه با اعضای آن زندگی می‌کند، کاملا حس می‌کند. در سال 1963 «هیچکاک» از داستان «پرندگان» نوشته دو موریه فیلم تاثیرگذاری با همین نام ساخت که مورد توجه قرار گرفت. «نیکولاس روگ» هم در سال 1973 تریلری با نام «حالا نگاه نکن» برگرفته از یکی از داستان‌های کوتاه دافنه دو موریه ساخت.
ترجمه‌های فارسی رمان عاشقانه ربکا 
ربکا که مشهورترین اثر بانوی نویسنده دافنه دوموریه است، از همان زمان انتشار مورد استقبال خوانندگان در سراسر دنیا قرار گرفت و در مدت کوتاهي به زبان‌های مختلف در دنیا ترجمه شد. ربکا در ایران هم جزو کتاب‌های پرطرفدار و پرفروش در قفسه‌ی کتاب‌های کلاسیک است. این کتاب در سال 1397 در «نشر افق» با ترجمه‌ي «خجسته کیهان» در دسته‌ي عاشقانه‌های کلاسیک به چاپ دهم رسید. از مترجم‌هاي دیگری که داستان ربکا را ترجمه کرده‌اند می‌توان به ترجمه‌ی «پرویز شهدی» در نشر «صدای معاصر»، «حسن شهباز» «نشر جامی»، «محمد صادق شیخ السبط» نشر «سپهر ادب»، ترجمه‌ی «نازگل نیکویی» نشر «سمیر» و نشر «مهتاب» و ترجمه‌ی «هانیه چوپانی» در «نشر فراروی» اشاره کرد.
نسخه‌ي پی دی اف (pdf) و صوتی ربکا و دیگر عاشقانه‌های کلاسیک در سایت فیدیبو براي خرید و دانلود موجود است.
در بخشی از کتاب ربکا می‌خوانیم
کاش همیشه با من مثل یک بچه رفتار نمی‌کرد؛ بچه‌ای لوس و بی خیال. کسی که گه گاه نوازشش می‌کرد، هر وقت حالش را داشت. اما اغلب فراموشش می‌کرد یا دستی به شانه‌اش می‌زد و می‌گفت برود دنبال بازی. کاش اتفاقی می‌افتاد تا باعث شود پخته‌تر و سرد و گرم چشیده‌تر به نظر بیایم. در آینده هم وضع همین‌طور باقی می‌ماند؟ او همیشه جلوتر از من بود، با حالت‌هایی که در آن شریک نبودم و گرفتاری‌های پنهانی که از آن هیچ نمی‌دانستم؟ هیچ‌وقت می‌شد که با هم باشیم. او به‌عنوان مرد و من به‌عنوان زن شانه به شانه بایستیم. دست در دست بدون هیچ فاصله‌ای در میان‌مان؟ من نمی‌‌خواستم کودک باشم. می‌خواستم همسرش باشم، مادرش. دلم می‌خواست پیر بودم. در تراس ایستادم. ناخن می‌جویدم و به دریا نگاه می‌کردم. در آن حال برای بیستمین بار در آن روز فکر کردم آیا به دستور ماکسیم بود که اتاق‌های مبله‌ی قسمت غربی، در بسته مانده بودند؟ با خود گفتم آیا او هم مثل خانم دانورس به آن‌جا می‌رفت، برس‌های روی میز توالت را لمس می‌کرد، در قفسه‌ها را می‌گشود و به لباس‌ها دست می‌کشید؟ با صدای بلند گفتم: «بیا جسپر، بیا با هم بدویم.» و با خشم، در حالی که اشک به چشمم می‌آمد شروع به دویدن کردم و جسپر پارس کنان دنبالم کرد...
خبر برگزاری جشن بالماسکه به زودی در منطقه پیچید. خدمتکار جوانم کاریس با چشمانی که از شدت هیجان می‌درخشید از هیچ چیز دیگری صحبت نمی‌کرد. از گفته‌های او پی بردم که همه‌ی خدمتکاران از این بابت خوشحال بودند. با لحنی مشتاق گفت: «آقای فریت می‌گوید مثل آن وقت‌ها می‌شود. امروز صبح که توی راهرو با آلیس حرف می‌زد شنیدم. شما چه می‌پوشید مادام؟» گفتم: «نمی‌دانم کلاريس. چیزی به فکرم نمی‌رسد.»
کلاریس گفت: «مادرم گفت حتما به او خبر بدهم. آخرین جشن مندرلی را به خاطر دارد و هرگز فراموشش نمی‌کند. فکر می‌کنید از لندن لباسی بگیرید؟»","['داستان و رمان', 'داستان و رمان عاشقانه']",https://newcdn.fidibo.com/images/books/2038_99547_normal.jpg
عاشقانه یک بعلاوه یک,جوجو مویز,مریم مفتاحی,"۶۰,۰۰۰",آموت," ۷۴,۰۰۰",۱۳۹۵/۱۰/۱۵,فارسی,3.02,۵۶۸ ,978-600-384-022-5,"گاهی عرصه چنان بر انسان تنگ می‌شود که او ناچار به تصمیم‌گیری عجیبی در زندگی‌ می‌شود. اگر انسان با علم به اشتباه خود تصمیم نادرستی بگیرد ذهن او مدام به دنبال یک توجیه درست و منطقی برای این تصمیم می‌گردد. در نهایت زمانی که عواقب اشتباه خود را می‌بیند تمام سعی خود را می‌کند تا اشتباهاتش را جبران کند. اما چه کسی می‌تواند بدون کمک و همراهی دیگران به تنهایی از پس همه‌ی مشکلات بر بیاید. همیشه گفته‌اند یک دست صدا ندارد. «جوجو مویز» هم در رمان حیرت‌انگیز «یک به علاوه یک» از همراهی عشق و دوستی برای جبران اشتباهات می‌گوید.
خلاصه کتاب یک به علاوه یک
رمان بلند و عاشقانه‌ی «یک به علاوه یک» در 40 بخش به صورت دانای کل روایت می‌شود. یک به علاوه یک داستان زندگی مادری 27 ساله تنها و بی‌پشتوانه به نام «جسیکا توماس» است که به سختی در دو نوبت کار می‌کند تا از پس هزینه‌های زندگی خانواده‌اش بر بیاید. همسرش مارتی دو سال قبل جس را با دختر و پسرش ترک کرده است. جس تمام سعی خود را می‌کند تا با درآمد ناچيز به عنوان نظافت‌چی خانه‌ای در دریا کنار و کار در کافه روی پای خود بایستد و بتواند از«تانزی» دخترش حمایت کند و از پسر همسرش «نیکی» که با آن‌ها زندگی می‌کند و رفتارهای عجیبی دارد مراقبت کند. جس همیشه لبخند می‌زند و باور دارد که همه چیز به نتیجه خواهد رسید. اما زمانی که او متوجه می‌شود دخترش «تانزی» برای مسابقات ریاضی باید به شهر دیگری برود و آن‌ها به پول نیاز دارند شرایط سخت‌تر می‌شود. او با مشکلات مالی دست و پنجه نرم می‌کند و بازهم تمام تلاش خود را می‌کند تا به عقب حرکت نکند. اما چیزهایی در زندگی است که به تنهایی حل نمی‌شوند و هیچ‌کس در زندگی به جس یاد نداده است که درخواست از دیگران اشکالی ندارد. داستان با آشنایی «جسیکا» و «اد نیکلاس» رنگ‌ و بوی دیگری می‌گیرد و همه چیز عوض می‌شود. نیکلاس مرد موفق و ثروتمندی است که به دلیل ارتکاب یک اشتباه بزرگ در گذشته پشیمان است و تصمیم گرفته تا اشتباهاتش را جبران کند. او مدتی را برای استراحت و فکر کردن به دریاکنار آمده است و حالا کارفرمای جسیکاست که طی ماجرایی تصمیم به همراهی جسیکا می‌گیرد. آن‌ها یک سفر جاده‌ای را آغاز می‌کنند تا «تانزی» را به مسابقات و موفقیت درسی‌اش نزدیک کنند. اما آیا جسیکا و اد نیکلاس می‌توانند در این سفر کنار هم بعلاوه شوند و به هم کمک کنند؟
جوجو مویز؛ نویسنده‌ی پرکار و پرمخاطب
جوجو مویز نویسنده‌ی 50 ساله‌ی انگلیسی متولد 1969 است. مویز در دانشگاه لندن در رشته‌ی روزنامه‌نگاری تحصیل کرده و حدود 12 سال به روزنامه‌نگاری مشغول بوده است. مویز از سال 2002 با انتشار کتاب «سرپناه بارانی» به طور جدی شروع به نوشتن رمان کرده است و تا کنون بیش از 12 رمان از او منتشر شده است که موضوعات عاشقانه‌ای دارند و اغلب در فهرست پرفروش‌ها بوده‌اند. رمان‌های جوجو مویز به زبان‌های مختلف در سراسر دنیا ترجمه شده‌اند و بین دوستداران داستان‌های عاشقانه‌ی امروزی محبوب هستند. رمانی که بیش از همه باعث شهرت چشمگیر  و موفقیت مویز در جهان شد رمان عاشقانه‌ی «من پیش از تو» بود که در سال 2012 منتشر شد، این رمان به سرعت در صدر پرفروش‌های نیویورک تایمز قرار گرفت و باعث شکل‌گیری موج پرشوری بین جوانان برای خواندن آثار دیگر مویز شد.
بعد از سال 2012 و فروش خوب «من پیش از تو» بازار فروش کتاب‌های مویز داغ شد و از آن زمان او تقریبا هر سال یک داستان جدید منتشر کرده است.
کتاب «یک به علاوه یک» دوازدهمین رمان مویز است که در سال 2014 منتشر شد و با استقبال و فروش خوبی که داشت جزو آثار خوش‌اقبال مویز قرار گرفت. این کتاب به نوعی همان سبک و قصه‌ی داستان‌های عاشقانه و غم‌انگیز قبلی او را دارد اما با این تفاوت که این بار بیش‌تر داستان در یک سفر جاده‌ای اتفاق می‌افتد.
«سرپناه بارانی»، «من پیش از تو»، «پس از تو»، «میوه‌ی خارجی»، «اسب رقصان» «دختری که رهایش کردی»، «یک به علاوه یک» و «موسیقی شب» از آثار جوجو مویز هستند که در فیدیبو وجود دارند.
«آخرین نامه‌ی معشوق»، «ماه عسل در پاریس»، «خلیج نقره‌ای»، «کشتی نوعروسان»، «هنوز هم من»، «ماه عسل در پاریس» و «رها در باد» از جمله آثار ترجمه شده‌ی دیگر از جوجو مویز در ایران هستند که با استقبال خوبی هم رو‌به‌رو بوده‌اند.
جوجو مویز بعد از سال‌ها زندگی در شهر شلوغ لندن با همسرش«چارلز آرتور» که روزنامه‌نگار است و سه فرزندشان به مزرعه‌ای در نزدیکی شهر لندن نقل مکان کردند.
دوجایزه برای یک نویسنده
جوجو مویز با این‌که داستان‌های عاشقانه می‌نویسد اما خودش را آدمی واقع‌گرا معرفی می‌کند. مویز در مصاحبه‌ای گفت که در زندگی واقعی‌اش خیلی رمانتیک نیست. از نظر او عشق چیزی است که باعث می‌شود تا انسان خارق‌العاده‌ترین کارها را انجام دهد. احساسی که می‌تواند انسان را به بالاترین یا پایین‌ترین سطح برساند و باعث تحول او شود. به گفته‌ی مویز نوشتن درباره‌ی فراز و فرودهای عشق همیشه جذاب است.
جوجو مویز از معدود نویسندگانی است که دو بار برنده‌ی جایزه بهترین رمان‌نویس رمانتیک سال شده است. او اولین بار در سال 2004 برای کتاب« میوه‌ی خارجی» و در سال 2011 برای کتاب «آخرین نامه‌ی معشوق» این جایزه را از آن خود کرد. علاوه بر این مویز پیش‌تر برای کتاب «من پیش از تو» نامزد دریافت جایزه‌ی کتاب گلکسی انگلستان شده بود.
جوجو مویز؛ راوی قصه‌های زنان و دغدغه‌های اجتماعی
با نگاه به بیش‌تر آثار جوجو مویز می‌توان به این نکته پی برد که زنان آسیب‌پذیر شخصیت‌های اصلی اغلب داستان‌های او هستند. البته  با این‌که بعضی از منتقدان رمان‌های مویز را جزو آثار ادبی درجه‌یک قرار نمی‌دهند اما می‌گویند که او به خوبی می‌تواند قصه‌گویی کند و خواننده را با داستان‌هایش  همراه کند.
 شاید برای بسیاری از افراد داستان‌های مویز عاشقانه‌هایی کلیشه‌ای به نظر بیاید. اما تفاوت آثار مویز با داستان‌های عاشقانه‌ی امروزی این است که مویز در آثار خود  از دغدغه‌ و مسائل اجتماعی می‌گوید که اغلب زنان در سراسر دنیا با آن روبه‌رو هستند.
مویز در داستان‌های خود غالبا یک مسئله اجتماعی را با داستانی عاشقانه در هم می‌آمیزد و با زبانی ساده و گاه طنز خوانندگان خود را با واقعیت جامعه روبه‌رو می‌کند.
در جوامع امروزی زنان سرپرست خانواده کم نیستند، زنانی که به هر دلیلی با همسر خود زندگی نمی‌کنند و ناچار به کار زیاد هستند تا فرزندانشان را در مسیر موفقیت قرار دهند. در این داستان هم جسیکا از هیچ تلاشی برای فرزندانش دریغ نمی‌کند تا جایی که برای موفقیت دخترش تصمیم عجیبی می‌گیرد که چه از نظر او و چه از نظر خواننده تصمیم کاملا نادرستی است اما مویز قصه را به شیوه‌ای پیش می‌برد که این تصمیم در ذهن خواننده و خود شخصیت قابل‌درک باشد.
تفاوت مشکلات و تصمیم‌گیری‌های قشر فقیر و کم‌درآمد جامعه و افراد ثروتمند مسئله‌ی دیگری است که در داستان یک به علاوه یک وجود دارد. تفاوت مسائل و مشکلات جسیکا به عنوان زنی کم‌درآمد و اد که کارفرمای اوست کاملا مشهود است.
متفاوت بودن شخصیت نیکی و زورگویی‌هایی که از طرف بچه‌های مدرسه به او می‌شود، همراهی اد با جسیکا و فرزندانش آن‌هم زمانی که هنوز او را به خوبی نمی‌شناسد و خود درگیر مشکلاتش است و خیانت همسر جسیکا به او مسائل جدی هستند که مردم جامعه هم با آن درگیر هستند و مویز  آن‌ها را به شیوه‌ای ماهرانه  در دل داستان احساسی و عاشقانه‌ی «یک به علاوه یک» به تصویر می‌کشد. 
دانلود و خرید نسخه الکترونیک و صوتی کتاب «یک به علاوه یک» با ترجمه‌ی مریم مفتاحی و خوانش «شیما درخشش» از همین صفحه امکان‌پذیر است.
جوجو مویز؛ اشک‌ها و لبخندها
جوجو مویز در مصاحبه‌ای گفت که برایش مهم است که قبل از خواننده خود او باید با داستان مانوس شود و حتی با آن اشک بریزد. او درباره‌ی این موضوع که عده‌ای به داستان‌هایش عناوین عامه‌پسند یا تجاری می‌دهند گفت «اگر بتوانم با نوشته‌هایم خوانندگان را به فكر وادارم و در عين حال داستاني قابل‌فهم بنويسم و همزمان آن‌ها را بخندانم و بگريانم، بعد، رك و راست بگويم، اصلا اهميت نمي‌دهم به من چه لقبي مي‌دهند از اينكه احساسات را در خواننده برانگيزانم خجالت‌زده نمي‌شوم».
مریم مفتاحی و ترجمه‌ی آثار جوجو مویز
اولین‌بار «مریم مفتاحی» با ترجمه‌ی دو کتاب«من پیش از تو» و «پس از تو» جوجو مویز را به ایرانیان معرفی کرد. مریم مفتاحی فارغ التحصیل رشته‌ی مترجمی زبان انگلیسی است و فوق لیسانس زبان‌شناسی دارد و حالا نامش با ترجمه‌ی آثار جوجو مویز گره خورده است. او بیش‌تر آثار مویز را از جمله کتاب «یک به علاوه یک» را به فارسی برگردانده است. این کتاب در سال 1395 در ایران از سوی «نشر آموت» منتشر شد.
مریم مفتاحی در مصاحبه‌ای درباره‌ی کتاب یک به علاوه یک گفت:« کتاب‌های مویز به مسائل انسانی می‌پردازند. در این کتاب کنش‌ها و واکنش‌های روابط انسانی به خوبی نمایان است. موضوع داستان از یک موضوع واقعی که در جوامع مختلف در حال انجام است، گرفته شده و زبان رمان، زبانی ساده و روان است که صمیمیت در خط خطش موج می‌زند».
کتاب «یک به علاوه یک» با ترجمه‌ی «مرتضی حسنوند» در نشر آسو و ترجمه‌ی «سیمین ناجدینی» در نشر آلیسا دو ترجمه‌ی دیگر این اثر در بازار نشر هستند.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/65696_17103_normal.jpg
قلعه حيوانات,جورج اورول‌,حميدرضا بلوچ,"۷,۵۰۰",مجید," ۱۵,۰۰۰",۱۳۹۳/۰۷/۱۵,فارسی,0.76,۱۲۷ ,964-453-052-7,داستان در مورد انقلابی است که بر اساس برادری و برابری شکل می گیرد ولی در آخر با شکست مواجه می شود. در ابتدا گروهی از حیوانات مزرعه که مورد بدرفتاری صاحب مزرعه قرار دارند انقلاب می کنند و قوانینی را برای پایه ریزی جامعه ای مبتنی بر مساوات و برابری به تصویب می رسانند ولی این قوانین به تدریج زیر پا گذاشته می شودو...,"['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/3844_36809_normal.jpg
عقاید یک دلقک ,هاینریش بل,شریف لنکرانی,"۱۹,۰۰۰",امیرکبیر," ۴۳,۰۰۰",۱۳۹۲/۱۰/۱۵,فارسی,1.9,۲۷۲ ,978-964-00-1420-2,"عقاید یک دلقک، داستان دلقکی غمگین در قلب جامعه کاتولیک ها!
اگر به عنوان یک مخاطب وارد کتاب فروشی شوید و در قفسه کتاب ها نگاهتان به کتاب «عقاید یک دلقک» بیفتد، حتما در اولین نگاه به این کتاب، عنوان آن کمی برایتان جذاب خواهد بود و شما را کنجکاو به خواندن آن خواهد کرد.
  همه چیز درباره عقاید یک دلقک
به نظر می رسد داستان عقاید یک دلقک روایت زندگی یک دلقک است که به دور از عقاید مرسوم در جامعه زندگی هیجان انگیزی دارد و از لحظه به لحظه زندگی اش لذت می برد. اما این پیش بینی کاملا اشتباه است چرا که رمان عقاید یک دلقک روایتگر زندگی غمگین و سخت دلقکی است که بر خلاف شغلش در زندگی اش کمتر می خندد.
.ما در این مقاله به معرفی کتاب عقاید یک دلقک می پردازیم تا داستان این دلقک تنها را موشکافانه بررسی کنیم و از انتهای داستانی که هانریش بل آن را جهانی کرده اطلاع پیدا کنیم.شما می توانید نسخه الکترونیکی این رمان عامه پسند را از فیدیبو دانلود کنید.
  هانریش بل، خالق عقاید یک دلقک
هانریش بل؛ نام نویسنده ای است که لحظات تلخ و ناامید کننده این دلقک تنها را به تصویر کشیده است. این نویسنده آلمانی در بیشتر آثارش لحظات و حاشیه های جنگ جهانی دوم را به روایت می کشد و دلیلش این است که او دوران سربازی خود را در جنگ جهانی دوم به سر برده است.
 داستان عقاید یک دلقک هم از این قاعده بل مستثنی نیست؛ چرا که اگر کمی ریز بینانه تر به داستان نگاه کنیم متوجه خواهیم شد که نویسنده با زیرکی تمام درباره جامعه ای تحت تاثیر یافته از هیتلر پس از جنگ جهانی نوشته است؛ هر چند هدف اصلی بل از نگارش این رمان نقد جامعه کاتولیک هاست! بر این اساس؛ نویسنده در تمام قمست های کتاب سعی بر آن داشته بر قوانین و رسم های غیر قابل درک کاتولیک ها نقدی تند داشته باشد.
عقاید یک دلقک یکی از مهم ترین و پر مخاطب ترین کتاب های بل به حساب می آید؛ چرا که این کتاب پر سرو صدا در تمام دنیا به دل دلقک نماهایی که عقایدی سازگار با جامعه خود ندارند چسبیده است.
    تحلیل عقاید یک دلقک
هانریش بل نویسنده ای است که در بیشتر آثارش شخصیت های زخم خورده و بیچاره را روایت می کند و تنها دلیلش این است که او در زندگی اش از انسان های ساده و توانمند بسیار خوشش می آید و همیشه قهرمان داستان هایش نمودی از انسان های سختی کشیده دارد.
بیشتر مخاطبان و طرفداران عقاید یک دلقک، بر این باورند که با خواندن این کتاب با داستان حیرت انگیز و جدیدی رو به رو نشده اند؛ چرا که داستان تنها با قلم و هنر نویسندگی هانریش بل جذاب شده است. نویسنده ساده ترین تصاویر را به بهترین و جذاب ترین حالت به تصویر کشیده است. بدین ترتیب می توان راز موفقیت بل را در تصویر سازی جذاب و بی نظیر او دانست.
نکته دیگری که در مورد این اثر هانریش بل مورد بحث قرار گرفته این است که، نویسنده بیشر با توصیف حواشی، داستان را طولانی کرده و این موضوع خارج از حوصله بسیاری از مخاطبان است. شاید اگر این حاشیه ها کمتر بود می توانست داستان را برای مخاطب جذاب تر کند.
  چکیده کتاب عقاید یک دلقک
اگر بخواهیم چکیده کتاب را برای علاقمندان به کتاب عقاید یک دلقک بازگو کنیم بهتر است به نوشته ای که در پشت جلد این کتاب درج شده بسنده کنیم:
""تو تمام تلاشت را کردی تا به وقاحت چپ گرایانه «فرد پول» خودت را تسلی بدهی و چه عبث بود. تو تمام تلاشت را کردی تا از فلسفه مبتذل راست گرایانه بلوترت خشمگین شوی! اما باز هم بیهوده بود. یک کلمه دوست داشتنی وجود دارد، هیچ؛ به هیچ فکر کن. نه به صدر اعظم نه کاتولیک ها. به دلقکی فکر کن که در حمام اشک می ریزد و قطرات قهوه روی دمپایی اش می چکد.""
  بخشی از کتاب عقاید یک دلقک
داستان از آنجا شروع می شود که فردی به نام «هانس شینر» که به عنوان یک دلقک معروف و محبوب در شهر بوخوم آلمان کار می کند، سر صحنه آخرین اجرایش که برای یک خیریه برگزار می شد دچار سانحه می شود و زانویش آسیب می بیند. این سانحه باعث می شود نمایش به هم بریزد و در آخر کارگردان نمایش نه تنها دستمزدی به هانس نمی دهد بلکه با انتشار مطلبی درباره دلقکی که با دست و پا چلفتگی اش نمایش را به هم زد به اعتبار هنری هانس ضربه می زند و باعث می شود این دلقک پر کار، بیکار شود و کارهای آینده اش هم کنسل شود.
در قسمت دیگری از داستان زندگی شخصی هانس با همسر مورد علاقه اش، ماری روایت می شود. ماری به دلایل مذهبی و اختلافات فرقه ای بین کاتولیک ها هانس را ترک می کند و با مردی کاتولیک وارد رابطه عاشقانه می شود و همین موضوع زندگی هانس را افسرده تر از قبل می کند و شرایط مالیخولیایی برای او رقم می زند.
هانس پس از رفتن ماری شدیدا به الکل معتاد می شود و شرایط نکبت باری در زندگی پیدا می کند. در قسمتی از داستان هانس پس از خوردن الکل می گوید: بودن دو چیز در زندگیم آرامش بخش است یکی ماری و دیگری الکل. اثر الکل موقتی است اما ماری می توانست برای همیشه آرام بخش من باشد که دیگر نیست!
هانس پس از رفتن ماری و بیکار شدنش روزهای بسیار سختی را می گذارند. چرا که حتی یک سکه هم برایش باقی نمانده! هانس برای کمک گرفتن به تمام دوستان و آَشنایانی که دارد تماس می گیرد اما هیچ کس راضی نمی شود به او کمک کند و حتی پولی به او قرض بدهد.
هانس ار سر بیچارگی لوازمش را جمع می کند تا به شهر خودش یعنی بن برگردد و در اصل روایت داستان تمام این چند ساعت تا عزیمت به بن را نشان می دهد.  در آخر دلقک بیچاره با گیتار و یک بالشتک خودش را به ایستگاه قطار می رساند و صورتش را با پودر و روغنی کهنه گریم می کند. دلقک دستش را جیبش می کند و با دو سیگاری که برایش باقی مانده مواجه می شود. یک سیگار را دود می کند و سیگار دوم را در کلاهش روی زمین قرار می دهد تا مردم بفهمند او علاوه بر پول به سیگار هم نیاز دارد.
 داستان با آواز و نوازندگی هانس رو به اتمام است تا اینکه یک رهگذر سکه ای در کلاه هانس می اندازد و دلقک با عقاید ضدکاتولیکی اش هنوز به آواز و نوازندگی ادامه می دهد. مخاطب در طول داستان، خاطراتی پراکنده از زندگی این دلقک بیچاره را می خواند تا متوجه شود او چطور به این وضع رسیده است.
  جملات برگزیده عقاید یک دلقک، بهترین دیالوگ های کتاب
مخاطب در طول داستان با جملات جذابی مواجه می شود که دوست دارد آن را گوشه دفترش بنویسد و آن را بارها و بارها بخواند. این جملات شیره داستان را به مخاطب می خوراند.
- تنها یک درمان موقتی وجود دارد و آن الکل است. و یک درمان قطعی و همیشگی می تواند وجود داشته باشد و آن ماری است. ماری مرا ترک کرده است و دیگر برنمی گردد. حالا هم دلقکی که به می خوارگی بیفتد زودتر از یک شیروانی ساز مست سقوط می کند.
- یک هنرمند مثل زنی است که کاری جز عشق ورزیدن نمی داند و گول هر نره خر کوچه گرد را می خورد! زن ها و هنرمندان بیشتر از هر موجود دیگری به آسیب می بینند!
- وقتی می خواهم به تنهایی برای خودم چیزی در آشپزخانه بپزم. احساس از دست رفتگی می کنم. دستهایم از فرط تنهایی سست می شود و احتیاج به باز کردن در قوطی کنسرو و یا شکستن تخم مرغ در تابه مرا به مالیخولیای عمیقی می کشد. من نمی توانم عزب باشم.
- یک زن قادر است خیلی چیزها را با دستهایش بیان کند یا اینکه با آن ها تظاهر به انجام کاری کند. در حالی که وقتی به دست های یک مرد فکر میکنم. همچون کنده ی درخت بی حرکت و خشک به نظرم می رسند. دست های مردان فقط به درد دست دادن، کتک زدن و یا  تیراندازی و چکاندن ماشه ی تفنگ و امضاء کردن میخورند. اما به دستان زنان در مقایسه با دست های مردان باید به گونه ای دیگر نگاه کرد؛ چه موقعی که کره روی نان می مالند و چه موفعی که موها را از پیشانی کنار میزنند.
- او سعی داشت بگوید، زندگی در جریان است اما من می دانستم که دیگر این زندگی نیست که در جریان است بلکه این مرگ است که ادامه دارد.
- هدف اصلی کمدی این است که در قالب وجه انتزاعی، چیزی را به مردم عرضه کند که از دل زندگی حقیقی خود آن ها آمده است.
- یک هنرمند شبیه کسی است که تنها عشق ورزیدن بلد است و این عشقش را نثار هر کس و ناکسی می کند.
- تصمیم گرفته ام دیگر با هیچ کس درباره پول و هنر صحبت نکنم. هنگامی که این دو مقوله با هم برخورد می کنند یکی از آن ها دچار مشکل می شوند. همیشه هنر آن چیزی که شایسته آن است را دریافت نمی کند. یا بیشتر از آن نصیبش می شود.
  کدام ترجمه عقاید یک دلقک بهتر است؟
کتاب عقاید یک دلقک در سال 1349 به ایران آمد و توسط مترجمان ایرانی ترجمه و منتشر شد. از آن سال تا کنون مترجمان بسیاری سعی در ارائه بهترین ترجمه داشتند.  ترجمه شریف لنکرانی از انتشارات امیرکبیر و سپاس ریوندی از انتشرات ماهی نیز در دسته بهترین و روان ترین ترجمه عقاید یک دلقک قرار می گیرد.
خواندن رمان عقاید یک دلقک درد مشترک بسیاری از افرادی است که با سختی های بسیار در طول زندگی دست و پنجه نرم می کنند و جامعه و اتفاقات پیش رو نیز در سخت تر کردن این شرایط بی تقصیر نیست. پیشنهاد می شود خواندن این کتاب متفاوت را در برنامه مطالعاتی خود قرار دهید تا با دنیای یک دلقک تنها بیشتر آَشنا شوید.","['داستان و رمان', 'داستان و رمان خارجی', 'داستان و رمان آلمان']",https://newcdn.fidibo.com/images/books/68538_32663_normal.jpg
شازده کوچولو,آنتوان دوسنت‌اگزوپری,ابوالحسن نجفی,"۱۵,۰۰۰",نیلوفر," ۲۵,۰۰۰",۱۳۷۹/۱۰/۱۵,فارسی,1.91,۱۱۷ ,978-964-448-132-1,"در این دنیای پر هرج و مرج و شلوغ عده ای هستند که دلشان را به گل‌شان خوش کرده‌اند. آن‌هایی که هر روز را برای دیدن گل سرخ سپری می‌کنند، همان‌هایی که همه‌ی روز به فکر خوشحال کردن گلشان هستن و می‌خواهند دنیا را به پایش بریزند. کتاب شازده کوچولو مشهورترین کتاب قرن، نوشته‌ی آنتوان دوسنت آگزوپری است. اگزوپری با استفاده از زبانی نرم و لطیف و شاعرانه داستانی را روایت کرده است که برای همیشه در خاطر همه‌ی جهانیان می‌ماند.
نکات خواندنی درباره‌ی کتاب شازده کوچولو
هنوز کسی نمیداند که منشا اصلی قصه شازده کوچولو از کجا بوده است و آیا واقعا اگزوپری با این شازده‌ی رویاها دیدار کرده است یا نه. اما لحن و داستان کتاب آنقد شاعرانه است که می‌توان از واقعی بودن آن چشم پوشی کرد. نکاتی که در ادامه می‌خوانید، جالب ترین نکاتی هستند که درباره‌ی کتاب شازده کوچولو وجود دارند.
کتاب شازده کوچولو رکورددار ترجمه به زبان های مختلف است. این کتاب ماندگار تاکنون به بیش از سیصد زبان دنیا ترجمه شده است که تنها کتاب غیر مقدس است که تاکنون به این تعداد زبان ترجمه شده است.
عده‌ای از منتقدین بر این باور هستند که کتاب شازده کوچولو الهام گرفته شده از یکی از داستان‌های هانس کریستین اندرسون به نام پری دریایی کوچولو است. هانس کریستین اندرسون یکی از مشهورترین نویسندگان ادبیات کودک داستانی با این عنوان دارد. این باور از جایی می‌آید که هنگامی که اگزوپری به دلیل جراحت‌های بعد از سقوط در بیمارستان بستری بود، دوستش آنابلا برای او داستان پری دریایی کوچک را می‌خواند. منتقدین می‌گویند شاید بعد از شنیدن این قصه بوده است که اگزوپری تصمیم به نوشتن شازده کوچولو کرده است.
کانسوئلو همسر اگزوپری در واقع الهام بخش گل سرخ شازده کوچولو بوده است. شغل اصلی اگزوپری خلبانی بوده است و او مجبور بوده مدت‌های طولانی از عشق زندگی‌اش کانسوئلو دور باشد. در داستان هم شازده کوچولو از گل‌اش دور است.
تمام تصاویری که در کتاب وجود دارند را خود نویسنده کشیده است. اگزوپری خودش را هرگز یک نقاش نمی‌دانست اما با توجه به حساسیتی که به شازده کوچولو داشت، تمام تصاویر کتابش را خودش با استفاده از آبرنگ کشیده بود.
در آخر اینکه اگزوپری هرگز انتشار کتاب شازده کوچولو را در زادگاهش ندید. کتاب شازده کوچولو برای اولین بار در سال 1943 به زبان‌های فرانسه و انگلیسی در ایالات متحده‌ی آمریکا منتشر شد. با توجه به شرایط سیاسی زمان جنگ جهانی دوم، اگزوپری نتوانست به راحتی در فرانسه اجازه‌ی نشر کتابش را بگیرد و به همین دلیل بود که کتاب شازده کوچولو تا زمان آزادی فرانسه در این کشور منتشر نشد.
درباره کتاب شازده کوچولو اثر آنتوان دو سنت اگزوپری
کتاب شازده کوچولو برای نخستین بار در ماه آوریل سال 1943 به زمان انگلیسی و فرانسه در آمریکا منتشر شد. این کتاب یکی از محبوب‌ترین کتاب‌های تاریخ است و در سراسر دنیا طرفداران فراوانی دارد. داستان لایه لایه‌ی این کتاب، طوری نوشته شده است که خواننده با هر بار خواندنش نکته‌ای جدید درباره‌اش دریابد، به همین دلیل است که بسیاری از منتقدین و استادان دانشگاه پیشنهاد می‌کنند که این کتاب را باید چندین بار در فواصل زمانی مطالعه کرد.
کتاب شازده کوچولو یکی از موفق‌ترین و پرفروشترین کتاب‌های تاریخ هم بوده است. این کتاب توانسته است به فروش بیش از 140 میلیون نسخه در سراسر دنیا برسد و به بیش از 300 زبان دنیا ترجمه شده است. تاکنون بارها و بارها اقتباس‌های هنری مختلفی از کتاب شازده کوچولو شده است؛  کتاب صوتی، کتاب الکترونیکی، تئاتر، نمایش، اجرای اوپرا، اجرای باله، ساختن عروسک و انیمیشن تنها تعدادی از این اقتباس ها هستند.
خلاصه داستان شازده کوچولو
داستان کتاب شازده کوچولو درباره‌ی ملاقات خلبانی با یک موجود کوچولوی دوست داشتنی است. این خلبان همان نویسنده‌ ی کتاب آنتوان سنت اگزوپری است، او در یکی از سفرهایش به آفریقا، در صحرای آفریقا سقوط می‌کند و در آن‌جا شازده کوچولو را ملاقات می‌کند. داستان شاعرانه و عاشقانه شازده کوچولو از جایی شروع می‌شود که در سیاره‌ ب 612 که سیاره‌ی شازده کوچولو است گیاهی متفاوت در بین علف‌ها رشد می‌کند. گلی که در این داستان نقش معشوق را بازی می‌کند. شازده کوچولو که عاشق گل سرخ می‌شود در مسیر سفر قرار می‌گیرد، سفری که در جست و جوی دوست به زمین می‌رسد.  شازده کوچولو در سفرش با ساکنان هفت سیارک همنشین می‌شود و از آدم‌های هر سیاره حقیقت‌هایی درباره‌ی زندگی می‌آموزد.
اگرچه عمر اگزوپری کم بود و از چهل و چهار تجاوز نکرد اما همین فرصت کوتاه باعث شد تا او آثار ارزشمندی مثل: «هوانورد»، «زمین انسان‌ها»، «نامه یک گروگان»و «پرواز شبانه» را از خود به جا بگذارد. اگزوپری، نه تنها خلبانی شجاع، وطن‌پرست و مبارزی ضدفاشیسم بود بلکه تجربه‌های زندگی‌اش به عنوان خلبان در رمان‌ها و داستان‌های لطیف و خیال‌انگیز  او منعکس شده است.
جملات و دیالوگ زیبا شازده کوچولو، روباه و گل سرخ
شازده کوچولو گفت:  ولی تو گریه خواهی کرد!
روباه گفت: درست است.
-پس حاصلی برای تو ندارد.
-چرا دارد. رنگ گندم زارها...
سپس گفت:
- برو دوباره گل ها را ببین. این با خواهی فهمید که گل خودت در جهان یکتاست. بعد برای خداحافظی پیش من برگرد تا رازی به تو هدیه کنم.
شازده کوچولو رفت و دوباره گل ها را دید. به آنها گفت:
شما هیچ شباهتی به گل من ندارید، شما هنوز هیچ نیستید. کسی شما را اهلی نکرده است و شما هم کسی را اهلی نکرده اید. روباه من هم مثل شما بود. روباهی بود شبیه صدهزار روباه دیگر. ولی من او را دوست خودم کردم و حالا او در جهان یکتاست.
و گل ها سخت شرمنده شدند.
شازده کوچولو باز گفت:
شما زیبایید، ولی جز زیبایی هیچ ندارید. کسی برای شما نمی میرد. البته گل مرا هم رهگذر عادی شبیه شما می بیند. ولی او یک تنه از همه شما سر است، چون من فقط او را آب داده‌ام، چون فقط او را زیر حباب گذاشته‌ام، چون فقط برای او پناهگاه با تجیز ساخته‌ام، چون فقط برای خاطر او کرم‌هایش را کشتهام، چون فقط به گِله‌گزاری او با به خودستایی او یا گاهی هم به قهر و سکوت او گوش داده‌ام. چون او گل من است.
درباره آنتوان دوسنت اگزوپری
آنتوان دو سنت اگزوپری در بیست و نهمین روز ماه ژوئن سال 1900 در شهر لیون فرانسه به دنیا آمد. او در خانواده‌ای اشرافی به دنیا آمد و تا پیش از جنگ جهانی دوم خلبان اشرافی و مسئول رساندن نامه به آفریقای جنوبی بود. او در دوران تحصیل توانایی شاعری و نویسندگی خود را نشان داد اما هرگز به صورت جدی به دنبال این کار نرفت.
او در دوران جوانی به خدمت ارتش در آمد و خلبان شد و به واسطه‌ی پروازهایش با مردمان زیادی آشنا شد و تجربه‌ی دیدن طبیعت‌های بکری را داشت. او در چهل و چهار سالگی در یکی از ماموریت‌های نیروی هوایی فرانسه دچار سانحه‌ی هوایی شد و شصت سال بعد از مرگش بقایای هواپیمایش در ساحل مدیترانه پیدا شد. از دیگر آثار او می توان به خلبان جنگ و زمین آدم ها ترجمه پرویز شهدی اشاره کرد.
شازده کوچولو، ترجمه‌ ابوالحسن نجفی 
رمان شازده کوچولو تاکنون به بیش از سیصد زبان دنیا ترجمه شده است و در این حیطه رکورد دار است. در ایران هم مترجمان بزرگی از جمله محمد قاضی، احمد شاملو و ابوالحسن نجفی این کتاب را ترجمه کرده‌اند. اولین ترجمه از شازده کوچولو را زنده‌یاد محمد قاضی به انجام رساند. او گفته است که زمانی که در اداره حقوقی وزارت دارایی مشغول به کار بوده یکی از دوستانش که زبان فرانسه می‌دانسته این رمان را برای ترجمه به او پیشنهاد داده است. یکی دیگر از ترجمه‌های شیوا و روان از کتاب شازده کوچولو متعلق به احمد شاملو است. این ترجمه هنوز هم برای خوانندگان یکی از شیرین‌ترین و خاطره‌انگیزترین‌هاست. شاملو این کتاب را به زبانی روان و ساده ترجمه کرده به همین دلیل خواندن آن همیشه برای مخاطب لذت‌بخش بوده است. ابوالحسن نجفی یکی دیگر از مترجمان مشهوری است که این رمان را به فارسی برگردانده است، این ترجمه توسط انتشارات نیلوفر منتشر شده است. خوشبختانه هر سه ترجمه معروف این کتاب در فیدیبو موجود است. 
رمان شازده کوچولو مناسب چه کسانی است؟
شاهزاده کوچولو، مسافر کوچولو یا همان شاهزاده کوچولو خوانده شده ترین و ترجمه شده ترین رمان فرانسوی زبان است و لقب بهترین کتاب قرن 20 را نیز ازآن خود کرده است.
این کتاب یکی از همان کتاب‌هایی است که همه‌ی مردم باید حداقل یکبار آن را بخوانند، البته یک بار مطالعه برای این کتاب بسیار کم است. ساختار لایه لایه‌ای این کتاب ایجاب می‌کند که هر خواننده این کتاب را چندین بار و در فواصل زمانی متفاوت بخواند زیرا با هر بار مطالعه درک تازه‌ای از این کتاب خواهد داشت. با توجه به این نکته خرید نسخه‌ی الکترونیکی و پی دی اف این کتاب بهترین انتخابی است که می‌توانید بکنید، زیرا شما با تنها یک بار دانلود کتاب شازده کوچولو می‌توانید برای همیشه به این کتاب جاودانه دسترسی داشته باشید.
آنچه در بالا خواندید نقد و بررسی کتاب شاهزاده کوچولو اثر آنتوان دو سنت اگزوپری با ترجمه ابوالحسن نجفی بود. می توانید به راحتی کتاب الکترونیکی یا کتاب صوتی شازده کوچولو از فیدیبو دریافت کنید.","['داستان و رمان', 'داستان و رمان خارجی', 'داستان و رمان فرانسه']",https://newcdn.fidibo.com/images/books/65190_44421_normal.jpg
منِ او,رضا امیرخانی,,"۵۰,۰۰۰",افق," ۱۱۵,۰۰۰",۱۳۹۰/۱۰/۱۵,فارسی,2.4,۶۰۰ ,978-964-369-759-4,"معرفی کتاب من او اثر رضا امیرخانی
در تمام این سال‌هایی که حرف از فاجعه بار بودن سرانه مطالعه در ایران است، رضا امیرخانی، تقریبا تنها نویسنده‌ای بوده است که مردم برای خریدن کتاب آخرش (ر.ه.ش.) در اولین روز انتشار آن صف می‌کشند. هرچند شاید جمعیت مشتاق ایستاده در صف به نسبت مردمی که در خارج از کشور برای یک کتاب خاص صف کشیده‌اند، کمتر باشد، اما این موضوع به خودی خود، در شرایطی که آمار کتابخوانی ایرانیان بسیار ناراحت کننده است، پدیده‌ای جذاب و البته قابل تامل است. باید حتما در این مورد بررسی صورت گیرد، موضوع مورد تحلیل قرار گیرد، نوشته شود، اگر لازم بود میزگرد برگزار شود که امیرخانی در طول این سالیان چه کرده است که مخاطبش اینگونه مشتاق خواندن کتاب جدید اوست؟ و یا نویسندگان دیگر چه پارامترهایی را باید مد نظر قرار دهند که بتوانند مخاطب ایرانی را هرچه بیشتر به خواندن تشویق کنند.
  هنری به نام قصه گفتن
با این مقدمه به سراغ بررسی کتاب منِ او، از مشهورترین رمان‌های رضا امیرخانی می‌رویم. ویژگی بارز منِ او، مانند سایر رمان‌های این نویسنده، قصه است. بی تردید برای اینکه نویسنده بتواند مخاطب را جذب کند، کتابش باید به خوبی قصه بگوید و تمایل انسان به قصه شنیدن را که هزاران سال است با اوست، بتواند اقناع کند. امیرخانی راه و رسم قصه گفتن را به خوبی می‌داند. می‌داند از کجا شروع کند، چگونه مخاطب را با شخصیت‌هایش آشنا کند، چطور بدون اینکه بخواهد از آن‌ها قهرمان بسازد، خواننده را مجذوبشان کند.
 مجذوب واقعی بودنشان. با تمام خوبی‌ها و بدی‌ها و ضعف‌هایشان. در قصه‌های امیرخانی، اخلاق و انسانیت بسیار مهم هستند. شخصیت‌های اصلی کتاب‌های امیرخانی، عمدتا انسان‌های خوبی‌اند. ممکن است دچار خطاهایی شوند کوچک یا بزرگ، اما به هرحال انسان‌های خوبی‌اند. این نکته باعث می‌شود، خواننده بیشتر درگیر شخصیت و آنچه که برای او اتفاق می‌افتد بشود. باعث می‌شود که آدم‌های معمولی، بیشتر با شخصیت‌ها هم ذات پنداری کنند و در نهایت به آنها علاقه مند شوند.
البته ذکر این نکته هم لازم است که به نظر می‌رسد امیرخانی از آن دسته هنرمندانی است که بیشتر تمایل به نشان دادن خوبی‌ها دارد. نمی‌توان گفت که این موضوع لزوما نکته‌ای منفی است. چرا که در گونه‌های بسیاری از ادبیات داستانی، خصوصا شعر و به تبع آن موسیقی که از همین اشعار تغذیه می‌شود، عموما بر بیان خوبی‌ها، نکات اخلاقی و انسانی تاکید دارد و کمتر به سیاهی‌ها و پلیدی‌هایی که به هر حال در هر جامعه‌ای و در هر دوره تاریخی وجود دارد، می‌پردازد.
قصه‌های امیرخانی نیز نه کاملا (نمونه‌های نقض مثلا در قیدار یا منِ او وجود دارد...) تا حدی اینگونه‌اند. این موضوع شاید به این ویژگی شخصی امیرخانی بر می‌گردد که تمایل دارد زیبایی‌های نوع انسان را ببیند. او ارزش وجودی انسان را از هر چیزی بالاتر می‌داند. اینطور می‌شود که رقاصه‌ای ایرانی ساکن آمریکا(شخصیت سوزی در کتاب بیوتن) را نه تنها نقد نمی‌کند، بلکه وجه زیبا و انسانی اورا به نمایش می‌گذارد تا بر این نکته تاکید کند نوع انسان مهمتر از عقاید اوست. اگرچه چنین موضوعی گاه می‌تواند برای نویسنده چالش آفرین باشد. به خصوص برای مخاطبی که چند کتاب از امیرخانی بخواند، چالشی که به وجود می‌آید این است که او دوست دارد، شخصیت‌های متنوع‌تری را در داستان امیرخانی ببیند. جایی که در میان شخصیت‌های اصلی، عمدتا خبری از انسان‌های منفی نیست. اگر باشد، صرفا شخصیتی است فرعی. پس به نظر می‌رسد امیرخانی، به عنوان نویسنده‌ای پیشرو، باید فکری به حال سلیقه تنوع طلب بخشی از مخاطبانش بکند. چنین فکری حتی ممکن است در قالب تغییر ژانر و یا تغییرات کوچکی در شیوه روایت قابل انجام باشد.
  منِ او؛ یک قصه عاشقانه
 منِ او، قصه ماجرایی است عاشقانه از فرزند یکی از خانواده‌های اصیل و قدیمی تهرانِ دهه 1310-1320 خورشیدی. عشق فرزند خانواده‌ای ثروتمند، خانواده فتاح، به دختر خانواده‌ای که خدمتکاری این خانواده را می‌کنند. در اینجا نکته مهم این است که نگاه شخصیت اول داستان و کسی که او را تربیت کرده، ناشی از نگاه امیرخانی به اخلاق، بسیار انسانی است. امیرخانی باز هم نشان می‌دهد که ارزش انسان، خواه ثروتمند مثل خانواده فتاح، یا مثل خانواده اسکندر، از نظر سطح مالی نسبتا فقیر، به انسانیت اوست و نه میزان ثروتش و این باور را امیرخانی نه در قالب کلمات و عبارات مستقیم که در رفتار و رویه خانواده فتاح به خواننده منتقل می‌کند.
شخصیت‌های رمان‌های امیرخانی-مانند خود او- اغلب انسان‌هایی هستند مذهبی. اما این عقاید، نه خود امیرخانی و نه شخصیتهای قصه‌اش را به دام ریا نمی‌کشاند. آن‌ها هرچه که هستند، واقعی‌اند. مثل خود امیرخانی که هرچه هست، خودش است. در مورد نام کتاب منِ او، در نگاه اول به نظر می‌رسد با اسمی خاص و نشانگر مفهومی عمیق روبرو هستیم. امیرخانی اما به سادگی به جای اینکه بخواهد از موجی که می‌توانسته نام این کتاب ایجاد کند، استفاده کند، واقعیت را می‌گوید، اینکه زمانی که در اواخر دهه هفتاد، مشغول نوشتن کتاب با کامپیوتر قدیمی‌اش بوده، با توجه به حافظه کم آن کامپیوترها قدیمی و بنا به توصیه دوستی، هر فصل را در یک فایل ذخیره می‌کند؛ از آنجا که نام هر فصل به این شکل بوده: یکِ من، یکِ او، دویِ من، دویِ او و...، و تمامی فایل‌ها را در نهایت در یک پوشه می‌ریزد، نام این پوشه را می‌گذارد من-او، و نام کتاب هم می‌شود منِ او. به همین سادگی و به قول خود نویسنده هیچ خبری از یک نام عجیب و غریب و عرفانی نیست.
نکته بارز دیگر، تسلط نویسنده به محیط است. او شهر- تهران- را به خوبی می‌شناسد. از توصیف‌هایی که در قیدار و منِ او از تهران قدیم می‌کند، این نکته کاملا مشخص است. چه از نظر ظاهر شهر و چه از نظر موضوعات فرهنگی، او به توصیف شهر تسلط دارد. گفته می‌شود که او هنگام نوشتن من او، چیزی در حدود دو سال از زندگی‌اش را وقف مطالعه در مورد تهران قدیم کرد. چنین اطلاعاتی سبب شده که او از کوچکترین جزئیات هم غافل نشود. همچنین از نظر گویش مردم در تهران قدیم نیز، او تلاش کرده که نحوه صحبت کردن شخصیت‌ها متناسب با دوره زمانی مربوط به قصه باشد.
گفتنی است، داستان منِ او، در عین حال که تم اصلی‌اش عاشقانه است، به موارد دیگری نیز در خلال داستان و بدون اینکه بخواهد خللی به قصه وارد کند، می‌پردازد. از جمله با توجه به اینکه ابتدای داستان در زمان سلنطت رضاشاه پهلوی بر این می‌گذرد، وی به نقد سیاست کشف حجاب و چالشی که خانواده‌های مذهبی در این بین با آن مواجه می‌شوند، اشاره می‌کند و نکته جالب اینکه، شخصیت‌های قصه، برای در امان ماندن از چنین چالش‌هایی، به کشوری غربی، فرانسه، مهاجرت می‌کنند.
 نکته‌ای که در کتاب دیگر امیرخانی، بیوتن (جایی که شخصیت اصلی داستان که جانباز جبهه جنگ ایران و عراق است، برای ازدواج و زندگی با دختری ایرانی که ساکن آمریکا است به آنجا مهاجرت می‌کند)، قابل مشاهده است، این است که امیرخانی به نحوی غیر مستقیم تلاش دارد بر این موضوع تاکید کند که مردم در سرتاسر دنیا، مردم هستند و علیرغم تفاوت‌های فرهنگی، بُعد انسانی و اشتراکات مردم در تمامی کشورها غیرقابل چشم پوشی است و چنین دیدی-در صورتی که اصحاب قدرت در کل دنیا به آن معتقد باشند- می‌تواند به پیشبرد صلح در دنیا کمک شایانی داشته باشد.
موضوع دیگری که نویسنده در خلال داستان می‌آورد، ماجرای برخورد علی فتاح با انقلابیون جنبش استقلال الجزایر است. در اینجا به نظر می‌رسد که نویسنده تلاش دارد نشان دهد که عاقبت دیکتاتوری- چه از نوع الجزایری‌اش، و چه از نوع پهلوی و ایرانی آن- محتوم به شکست و فروپاشی است. (چنانچه جنبش استقلال الجزایر عاقبت در سال 1962 علیه استعمار فرانسه به پیروزی رسید)
اما شاید مهمترین بخش داستان، ارتباط شخصیت اول، علی فتاح با درویشی به نام مصطفی است. درویشی که به نوعی نمادی از حقیقت، آگاهی و دانایی است، در عین اعتقاد به دین(ذکر او دائما یا علی مدد است)، به اخلاق تاکید فراوان دارد و در طول داستان مانند معلمی به علی درس زندگی می‌دهد. در اینجا موضوعی که به ذهن خطور می‌کند این است که نویسنده، از نظر معنوی جامعه را نقد می‌کند و معتقد است که چه در خانواده ایرانی (که شاید بهترین‌هایشان شبیه به خانواده فتاح باشند) و خصوصا مدرسه و فضای بیرون از خانه، آنطور که باید نتوانسته است فرزندانش را از بعد معنوی تربیت کند. چنان که این نقش در داستان منِ او، بر عهده صوفی و درویشی است از دنیا بریده که به نوعی در چارچوب‌های اجتماعی جامعه امروز قرار نمی‌گیرد. نویسنده علاوه بر پاک بودن درویش، بر دانایی او نیز تاکید دارد و از این دانایی در رساندن هرچه بیشتر علی فتاح به معنویتی که به نظر می‌رسد استعدادش را هم دارد، استفاده می‌کند.
همچنین نویسنده، در پایان تم عاشقانه‌اش را به سبک عشق‌های اساطیری به پایان می‌برد و با کمک یک غافلگیری درست و حساب شده، توی کوره آجرپزی، جایی برای پخته شدن، به اغلب سوالات خواننده پاسخ می‌دهد.
  درباره رضا امیرخانی
اینکه گفته شد رضا امیرخانی بر توصیف تهران، تسلط کافی دارد، طبیعتا به دلیل این است که وی تقریبا تمام زندگی‌اش(او چند سالی را در ایالات متحده آمریکا زندگی کرده است) را در این شهر گذرانده است. او که در سال ۱۳۵۲ در تهران و در محله 25 شهریور(میدان هفت تیر فعلی) متولد شد، دوره راهنمایی و دبیرستان را در یکی از بهترین مدارس تهران، یعنی دبیرستان علامه حلی تهران گذراند و مقطع کارشناسی‌اش را نیز باز هم در یکی از خوشنام ترین دانشگاه‌های کشور، یعنی دانشگاه صنعتی شریف آن هم در رشته‌کاملا غیر مرتبط با کارش، یعنی مهندسی گذراند.
امیرخانی در طی سالیان بعد از 1374 که او نخستین کتابش، یعنی ارمیا را روانه بازار کرد، کتب مختلف در زمینه‌های مختلفی نوشته و منتشر کرده است که لیست آن‌ها به صورت زیر است:
- ارمیا (رمان، سال ۱۳۷۴)، انتشارات سوره مهر
- ناصر ارمنی (مجموعه داستان، سال ۱۳۷۸)، انتشارات کتاب نیستان
- ازبه (داستان بلند، سال ۱۳۸۰)، انتشارات کتاب نیستان
- داستان سیستان (سفرنامه، سال ۱۳۸۲)، انتشارات قدیانی
- نشت نشا (مقاله بلند، سال ۱۳۸۴)، انتشارات قدیانی
- بیوتن (رمان، سال ۱۳۸۷)، انتشارات علم
- سرلوحه‌ها (مجموعه یادداشت‌های پراکنده سال ۱۳۸۱ تا ۱۳۸۴ - سال ۸۸)
- نفحات نفت (سال ۱۳۸۹)، نشر افق
- جانستان کابلستان (سال ۱۳۹۰)، نشر افق
- قیدار (سال ۱۳۹۱)، نشر افق
- ره‌ش (رمان، زمستان ۱۳۹۶)، نشر افق
  لازم به ذکر است که امیرخانی در خلال سال‌های ۱۳۸۱ تا 1384، سردبیری سایت لوح ارگان نویسندگان ادبیات پایداری را بر عهده داشت. وی از سال ۱۳۸۴ تا ۱۳۸۶ نیز رئیس هیئت مدیره انجمن قلم ایران بود.
همچنین برخی از جوایز و موفقیت‌هایی که امیرخانی به واسطه آثارش در سال‌های اخیر با آن مواجه شده است، به شرح زیر است:
1) کتاب اِرمیا برگزیده جشنواره آثار ۲۰ سال دفاع مقدس و مورد تقدیر در اولین دوره جشنواره مهر و دومین جشنواره دفاع مقدس
2) کتاب من او که در دومین جشنواره مهر مورد تقدیر قرار گرفته و یکی از سه کتاب برگزیده منتقدان مطبوعات و سه کتاب برگزیده سال ۱۳۷۹
3) کتاب قیدار برگزیده بخشِ داستانِ بیست‌ویکمین دوره جایزه کتابِ فصل
4) کتاب نفحات نفت اثر شایسته تقدیر دهمین دوره جایزه ادبی جلال آل احمد در بخش ویژه
5) کتاب ره‌ش اثر برگزیده یازدهمین دوره جایزه ادبی جلال آل احمد در بخش رمان و داستان بلند
6) کتاب سال جمهوری اسلامی ایران
7) جایزه سی‌وششمین دوره کتاب سال جمهوری اسلامی ایران در بخش ادبیات، 1397
  گفتنی است، در میان رمان‌های امیرخانی، بیوتن و منِ او توجه و علاقه مخطبان را بیش از سایر آثار وی جلب کرده‌اند. کتاب‌های امیرخانی، موجب شده‌اند که انتظار مخاطب از او در سال‌های اخیر به طور چشمگیری افزایش یابد و این موضوع کار اورا بسیار سخت می‌کند. تا جایی که بخش قابل توجهی از مخاطبان کتاب آخر امیرخانی(ر. ه. ش.)، که اتفاقا مدت‌ها گوش به زنگ این بودند که چه زمانی این کتاب به چاپ رسیده و منتشر می‌شود، آنطور که باید از کتاب آخر وی راضی نبودند. این نکته که برای بسیاری از هنرمندان، از سینماگران تا نویسندگان و... رخ داده است، این ضرورت را تقویت می‌کند که امیرخانی با دقت و تمرکز و حساسیت بسیار بیشتری به نوشتن کتاب بعدی‌اش بپردازد.
در پایان باید گفت که عمده رمان‌های امیرخانی توسط نشر افق منتشر شده است. برای خرید نسخه چاپی و یا دانلود  نسخه الکترونیکی و فایل PDF قسمت‌های مختلف رمان هری پاتر، و یا خواندن خلاصه هریک از سری کتاب‌ها می‌توانید به سایت فیدیبو مراجعه کنید.
 ","['داستان و رمان', 'داستان و رمان ایرانی']",https://newcdn.fidibo.com/images/books/64820_36952_normal.jpg
هاگوارتز راهنمای ناکامل و نامعتبر,جی.کی رولینگ,امین بهره‌مند ، حسین غریبی,,آفرینش کتاب الکترونیک فیروزان (فیدیبو),,۱۳۹۵/۰۸/۲۶,فارسی,4.13,,,ما اطلاعات زیادی از هاگوارتز داریم. هاگوارتز مدرسه‌ای برای ساحران و ساحره‌هایی است که دعوتنامه حضور در آن با جغدی برایشان ارسال می‌شود. قلعه هاگوارتز مجموعا ۱۴۲ راه‌پله دارد که هر زمان و به هر سمتی که صلاح بدانند، جا‌به‌جا می‌شوند. این مدرسه توسط گودریک گریفندور، روونا ریونکلاو، هلگا هافلپافو سالازار اسلیترین بنا شده و گروه‌های مدرسه نیز به نام آن‌ها نام‌گذاری شده است. همچنین راهرویی مخفی پشت مجسمه ساحره یک چشم وجود دارد که امکان فرار فردی کوچک به زیرزمین مغازه دوک‌های عسلی را فراهم می‌کند. اما اگر پروفسور آلبوس پرسیوال والفریک برایان دامبلدورمی‌گوید که تمامی رازهای هاگوارتز را نمی‌داند، ما نیز نمی‌توانیم ادعا کنیم که همه چیز را می‌دانیم. تنها یک نفر هست که همه چیز را در مورد هاگوارتز می‌داند. در این کتاب جی.کی.رولینگ اسرار مخفی و افسانه‌های عجیب مدرسه بریتانیایی علوم و فنون جادوگری هاگوارتز را فاش می‌کند.,['کتاب\u200cهای رایگان '],https://newcdn.fidibo.com/images/books/63851_54348_normal.jpg
شازده کوچولو,آنتوان دو سنت اگزوپری‌,احمد شاملو,"۱۰,۰۰۰",نگاه," ۱۷,۰۰۰",۱۳۹۵/۱۰/۱۵,فارسی,1.56,۱۰۳ ,978-964-351-013-8,"کتاب‌هایی هستند که هیچ‌وقت تکراری نمی‌شوند. دوست داریم هر شب کنار تخت بگذاریم و قبل خواب چند صفحه از آن را فارغ از روزمرگی شلوغ خود بخوانیم. یکی از کتاب‌هایی که می‌توان گفت اگر همه آن را نخوانده باشند قطعا نام آن را شنیده‌اند، کتاب دلنشین و زیبای شازده کوچولو اثر آنتوان دو سنت اگزوپری است. شازده کوچولو با 400 میلیون خواننده در جهان، و با این‌که 70 سال از اولین انتشارش می‌گذرد تا امروز فروش آن از مرز 200 میلیون نسخه در سراسر جهان گذشته است. در نظرسنجی‌های پایان قرن بیستم شازده کوچولو عنوان بهترین و مهم‌ترین کتاب قرن را به دست آورد.
درباره کتاب شازده کوچولو اثر آنتوان دو سنت اگزوپری
شازده کوچولو با عنوان انگلیسی The Little Prince اولین‌بار در سال  1943 در نیویورک منتشر شد. اما اگزوپری نوشتن شازده كوچولو را از سال ۱۹۴۱ شروع كرده بود و با آبرنگ و مداد آن را تصویرگری كرد. این اثر یکی از مهمترین آثار او و یکی از پرخواننده‌ترین کتاب‌های جهان است.
شازده کوچولو داستان تقریبا کوتاهی است که اتفاقات شگفت‌انگیز آن گاه رنگ و بوی فلسفی به خود می‌گیرد. فلسفه‌ای از جنس سادگی یک کودک که به زبان ساده و خیال‌انگیز توصیف می‌شود. در سال ۲۰۰۷ شازده کوچولو به عنوان کتاب سال فرانسه برگزیده شد و از زمان انتشار تا امروز به بیش‌از 300 زبان ترجمه شده است. از داستان شازده کوچولو چند اقتباس در سینما وجود دارد که جدیدترین آن در سال 2015 منتشر شد. یک فیلم پویانمایی رایانه‌ای سه‌بعدی انگلیسی‌زبان ساخت فرانسه به کارگردانی «مارک آزبرن» بر اساس داستان شازده کوچولو ساخته شد. این فیلم بخش‌هایی از داستان را با استفاده از شیوه انیمیشنی استاپ موشن به تصویر کشیده است. شازده کوچولو یک اثر داستانی صرف نیست، فلسفه‌ا‌ی از زندگی است که با هربار خواندش به مفهومی تازه از آن پی می‌بریم.
علاقه‌ی مردم فرانسه به شازده کوچولو به قدری است که یک فروشگاه در پاریس قرار دارد که حدود 800 کالای مربوط به شازده کوچولو در آن فروخته می‌شود.
در بخشی از کتاب شازده کوچولو می‌خوانیم
اگر به آدم‌بزرگ‌ها بگویید یک‌خانه‌ی قشنگ دیدم از آجر قرمز که جلوپنجره‌اش غرق شمعدانی و بامش پر از کبوتر بود محال است بتوانند مجسمش کنند. باید حتماً به شان گفت یک‌خانه‌ی صدمیلیونی دیدم تا صداشان بلند بشودکه: وای چه قشنگ! یا مثلا اگر به شان بگویید«دلیل وجود شازده کوچولو این است که تودل برو بود و می‌خندید و دلش یک بره می‌خواست و بره خواستن، خودش بهترین دلیل وجود داشتن هر کسی است» شانه بالا می‌اندازند و باتان عین بچه‌ها رفتار می‌کنند! اما اگر به‌شان بگویید«سیاره‌ای که ازش آمده بود اخترک ب ۶۱۲ است» بی‌معطلی قبول می‌کنند و دیگر هزار جور چیز ازتان نمی‌پرسند. این‌جوری‌اند دیگر نباید ازشان دلخور شد. بچه‌ها باید نسبت به آدم‌بزرگ‌ها گذشت داشته باشند.
اما البته ماها که مفهوم حقیقی زندگی را درک می‌کنیم می‌خندیم به ریش هرچه عدد و رقم است! چیزی که من دلم می‌خواست این بود که این ماجرا را مثل قصه‌ی پریا نقل کنم. دلم می‌خواست بگویم:«یکی بود یکی نبود. روزی روزگاری یه شازده کوچولو بود که تو اخترکی زندگی می‌کرد همه‌اش یه خورده از خودش بزرگ‌تر و واسه خودش پی دوست هم زبونی می‌گشت...» آن‌هایی که مفهوم حقیقی زندگی را درک کرده‌اند واقعیت قضیه را با این لحن بیش‌تر حس می‌کنند.
درباره آنتوان دوسنت اگزوپری
آنتوان دو سنت اگزوپری در سال ۱۹۰۰ در شهر لیون در فرانسه به دنیا آمد. در چهارده سالگی پدرش مرد و مادرش به تنهایی نگهداری و تربیت فرزندانش را به عهده گرفت اما بعد از مرگ برادرش مسئولیت اداره‌ی خانواده به عهده او بود.
اگزوپری در ۲۱ سالگی به‌عنوان مکانیک در نیروی هوایی فرانسه مشغول به کار شد و بعدها در  زمره هوانوردان خوب و زبردست ارتش فرانسه در جنگ جهانی بود. او به‌واسطه‌ی شغل خطیر خود  به همه‌ی جهان سرک کشید و در میان ملل گوناگون زندگی کرد. پروازهای مکرر و طولانی بر فراز آسمان‌ها، اگزوپری را به نگریستن به پهنهی بی‌کران آسمان و نگرشی وسیع کشانده بود تا جایی که عمق اندیشه و نگرش‌های او را می‌توان در آثارش به ویژه شاهکار او شازده کوچولو  پیدا کرد. اگزوپری با هواپیمای خود از اروپا، آفریقا، آمریکا و اقیانوس اطلس گذر کرد و از چند حادثه جان سالم به در برد. اما سال ۱۹۳۵، هواپیمای او که برای شکستن رکورد پرواز بین پاریس و سایگون تلاش می‌کرد در بیابانی در آفریقا دچار نقص فنی شد و اگزوپری به ناچار همان‌جا فرودآمد. همین موضوع چند سال بعد دستمایه برای نوشتن داستان شازده کوچولو شد.
در سال 1939 چاپ «باد،شن و ستاره‌ها» دو جایزه‌ی ادبی در فرانسه و آمریکا را برای اگزوپری به ارمغان آورد.«ژان رنوار» کارگردان معروف فرانسوی با اگزوپری درباره‌ی ساخت فیلمی بر اساس این کتاب مذاکره می‌کند اما در نهایت تهیه‌کننده‌ای برای آن پیدا نمی‌کند. در همین زمان با آغاز جنگ جهانی دوم اگزوپری به ارتش ملحق می‌شود و پروازهای متعدد نظامی انجام می‌دهد. در سال‌های جنگ که فرانسه تحت اشغال نیروهای آلمانی بود اگزوپری به آمریکا تبعید شد و یک سال قبل از مرگش داستان‌های «دژ»، «خلبان جنگی» و «شازده کوچولو» را منتشر کرد.
یکی از نکات جالب درباره‌ی کتاب شازده کوچولو این است که در مقدمه‌ی کتاب شازده کوچولو اگزوپری کتاب خود را به «لئون ورث» صمیمی‌ترین دوست خود که بیست سال از او بزرگ‌تر بود تقدیم کرد. این دو روابط دوستانه و برادرانه‌ای داشتند اما اگزوپری این کتاب را به کودکی ورث تقدیم کرد و برای مخاطبان خود نوشت: «از بچه‌ها عذر می‌خواهم که این کتاب را به یکی از بزرگتر‌ها هدیه کرده‌ام. برای این کار یک دلیل موجه دارم: این «بزرگتر» بهترین دوست من تو همه‌ی دنیا است».
اگرچه عمر اگزوپری کم بود و از چهل و چهار تجاوز نکرد اما همین فرصت کوتاه باعث شد تا او آثار ارزشمندی مثل: «هوانورد»، «زمین انسان‌ها»، «نامه یک گروگان»و «پرواز شبانه» را از خود به جا بگذارد. اگزوپری، نه تنها خلبانی شجاع، وطن‌پرست و مبارزی ضدفاشیسم بود بلکه تجربه‌های زندگی‌اش  به عنوان خلبان در رمان‌ها و داستان‌های لطیف و خیال‌انگیز  او منعکس شده است.
درباره مرگ اگزوپری اخبار ضد و نقیضی وجود دارد اما آن‌چه در همه‌ی گفته‌ها مشترک است  این است که اگزوپری در یکی از پروازهایش در سال 1944 ناپدید شد و هرگز بازنگشت.
ترجمه کتاب شازده کوچولو به فارسی
بیش‌تر ایرانیان کتاب شازده کوچولو را با دو ترجمه‌ی «محمد قاضی» و «احمد شاملو» می‌شناسند. اولین ترجمه از شازده کوچولو را زنده‌یاد محمد قاضی به انجام رساند. او گفته است که زمانی که در اداره حقوقی وزارت دارایی مشغول به کار بوده یکی از دوستانش که زبان فرانسه می‌دانسته این کتاب را برای ترجمه به او پیشنهاد داده است.
یکی دیگر از ترجمه‌های شیوا و روان از کتاب شازده کوچولو متعلق به احمد شاملو است. این ترجمه هنوز هم برای خوانندگان یکی از شیرین‌ترین و خاطره‌انگیزترین‌هاست. شاملو این کتاب را به زبانی روان و ساده ترجمه کرده به همین دلیل خواندن آن همیشه برای مخاطب لذت‌بخش بوده است.
انتشارات نگاه کتاب شازده کوچولو را با ترجمه‌ی احمد شاملو اولین بار در سال 1376منتشر کرده است. این کتاب تا امروز به چاپ چهل و هشتم رسیده است.
از دیگر ترجمه‌های کتاب شازده کوچولو می‌توان برگردان «مصطفی رحماندوست»، «عباس شادلو»، «شورا پیرزاد» و «بهناز پیاده» نام برد.
مخاطب شازده کوچولو چه کسانی هستند
شازده کوچولو کتابی است با طیف خوانندگان وسیع، تفاوتی ندارد این کتاب را کودکان بخوانند، نوجوانان یا بزرگسالان چرا که هر فردی مبنی بر درک و درایت خود از داستان شازده کوچولو برداشتی خواهد داشت. اگزوپری خود را به عنوان شازده کوچولو معرفی می‌کند. او این کتاب را به سبکی نمادین و  عاشقانه به مخاطب خود معرفی می‌کند. او در این داستان خیال انگیز و زیبا فلسفه‌ی عشق و دوستی را نشان می‌دهد. سیاره‌ای که شازده کوچولو به آن‌ها سفر می‌کند درواقع نماد دنیای درون انسان‌هاست. در ادامه می‌بینیم که شازده کوچولو در هر سیاره با یک فرد با جایگاه خاص برخورد می‌کند. به‌عنوان‌مثال ملاقات با پادشاهی متکبر، مردی خودپسند، تاجر، پیرمرد جغرافیدان و ... هرکدام نشان می‌دهند که نویسنده قصد دارد خواننده را با حقیقت تلخ انسان معاصر روبه‌رو کند. حقایقی که شاید در ظاهر داستان مشهود نباشند اما خالی از درد هم نیستند. بیش‌تر افرادی که شازده کوچولو با آن‌ها ملاقات دارد انسان‌هایی هستند که به دلیل توجه نکردن به زیبایی‌های حقیقی، زندگی و دنیا را مسخره می‌کنند. هدف نویسنده در این داستان این است که بزرگی انسان‌ها به کوچک شماردن زیبایی‌های دنیا نیست بلکه توجه به اصل و حقیقت آن است که شازده کوچولو با عشق خود به گل سرخ نمادی از انسان‌های پاک و صادق است که از دنیای آدم‌بزرگ‌ها جداست. شازده کوچولو حاضر نشد آزادی خود را با هر پست و مقامی عوض کند. 
بی‌تعارف باید گفت که اگر شازده کوچولو نبود دنیای ادبیات کودک چیزی کم داشت.
برای خرید و دانلود کتاب الکترونیک pdf شازده کوچولو با ترجمه‌ی احمد شاملو از سایت فیدیبو اقدام کنید.","['داستان و رمان', 'داستان و رمان خارجی', 'داستان و رمان فرانسه']",https://newcdn.fidibo.com/images/books/88128_62041_normal.jpg
زندگی دومت زمانی آغاز می‌شود که می‌فهمی فقط یک زندگی داری,رافائل ژیوردانو,معصومه خطیبی بایگی,"۱۲,۰۰۰",البرز," ۴۷,۰۰۰",۱۳۹۷/۰۱/۱۵,فارسی,1.29,۲۰۴ ,978-964-442-995-8,"درباره کتاب
«زندگی دومت زمانی آغاز می‌شود که می‌فهمی فقط یک زندگی داری»! جمله ای است که اگر هرکدام از ما بشنویم ممکن است چند حس همزمان به سراغمان بیاید، امید و ترس، دو حس مثبت و منفی! حتما می پرسید چطور؟ این روزها اغلب انسان‌ها درگیر روزمرگی زندگی هستند و چشمان خود را به روی بسیاری از لحظه‌های شگفت‌انگیز زندگی بسته‌اند. این مساله می تواند امید و انگیزه را از فرد سلب کند و به سختی شاد بودن را تجربه کند. بسیاری از ما فراموش کرده ایم که فقط یک بار فرصت برای زندگی کردن داریم و به همین جهت است که گرفتار روزمرگی شده ایم.
در این مواقع نیاز به یک موتور محرک برای برگرداندن انگیزه و امید به خودمان و رهایی از روزمرگی داریم. این موتور گاه می تواند یک شخص، یک ویدیو یک جمله و یا حتی یک کتاب باشد. کتاب‌های بسیاری برای ایجاد انگیزه در افراد توسط نویسنده‌های معروف نوشته شده است. در بین تمامی کتاب‌هایی که در این باره نوشته شده اند، در سال 2018 نام کتابی از یک نویسنده‌ی جوان و تازه کار فرانسوی به چشم می‌خورد که موفقیت‌های بسیاری را از آن خود کرده است.
زندگی دومت زمانی آغاز می‌شود که می‌فهمی فقط یک زندگی داری، نام کتابی است که رافائل ژیوردانو تویسنده ی فرانسوی در آن زنی را به تصویر می‌کشد که قصد دارد با سفری هیجان انگیز، روال معمول زندگی را و هرانچه که شاد بودن را از وی دور می کند را تغییر دهد. این کتاب فرانسوی اولین کتاب ژیوردانو است. در دنیای ادبیات و نویسندگی تعداد افرادی که با اولین رمان به موفقیت چشمگیری دست یافته اند، ممکن است انگشت شمار باشد. اما جالب است بدانید که این رمان تا کنون 3 میلیون نسخه از آن در جهان به فروش رسیده است. فروش نسخه‌های بسیار از این نویسنده نوید درخشش بیشتر رافائل ژیوردانو در آیندهای نزدیک خواهد بود. اولین نسخه ترجمه ای این کتاب توسط معصومه خطیبی بایگی در اختیار هم وطنان فارسی زبان اهل مطالعه‌مان قرار گرفته است.
در این کتاب، زنی 38 ساله به نام کامیی، همانند بسیاری از افراد جامعه به ظاهر خوشبخت است اما وی از درون این حس را ندارد. کامیی به سادگی از کنار این قضیه نمی‌گذرد و مصمم است تا راهی برای رسیدن به خوشبختی پیدا کند.
این کتاب برای افرادی که همه‌ی لوازم را برای خوشبخت بودن دارند اما از درون این احساس را ندارند بسیار اثربخش خواهد بود. این افراد می‌توانند خود را در قالب نقش اول رمان قرار داده و در سفرها همراهش باشند. نویسنده این کتاب انتظار دارد، در انتها افراد به رشد شخصیتی درخور توجه برسند.
  بیوگرافی رافائل ژیوردانو
رافائل ژینور دانو نقاش و هنرمند برجسته ی فرانسوی و 45 ساله ( متولد 19 آوریل 1974، پاریس) است. او در زمینه ی تکنیک‌های ارتباطات و مدیریت استرس آموزش دیده است و موفقیت رمان اولش که بدون ارتباط با مسائل روانشناسی نیست، نیز نشات گرفته از همین مهارت رافائل است. او در برهه ای از زندگی مدیریت سازمان Emotone را برعهده دارد. emotone نام سازمانی است که فعالیت های هنری و ساخت تیم خلاق، مدیریت استرس و راه های خلاقیت و فعالیت های نوآوری را سازماندهی می کند. لازم است بدانید که رافائل قبلا (به زبان فرانسوی) عناوین علمی و غیر داستانی را تحت عنوان اثبات خود، مدیریت استرس و روابط زوج ها را منتشر کرده است.
رافائل ژیوردانو درباره ایده‌ی نوشتن کتاب «زندگی دومت زمانی آغاز می‌شود که میفهمی فقط یک زندگی داری» این گونه سخن می‌گوید:
«تا جایی که می توانم به یاد داشته باشم، من همیشه در عالم خیال زندگی کرده‌ام و در آنجا جان سالم به در برده ام. به عنوان یک کودک، به طور مداوم داستان هایی مانند فیلم هایی که در سر من فیلمبرداری شده اند، اختراع کردم. من همچنین یادداشتهایم از اشعار، و شروع رمان ها را در سبک کتاب های مورد علاقه ام پوشش دادم. من همیشه نقاشی کردم و همیشه نوشتم. بین کلمات و تصاویر مدت مدیدی بود که نمی دانستم چگونه انتخاب کنم. یک روز من راه حل خودم را پیدا کردم: نوشتن «رمانهای تصویری».
هنگامی که هجده ساله بودم در مدرسه هنرهای تجسمی در پاریس، Penninghen، شروع به گذراندن مدارج آکادمیک کردم، و سپس در مدرسه Estienne به مدت 5 سال تحصیل کردم. من در نمایندگی‌های ارتباطات، طراحی گرافیک شروع کردم. من دنبال مسیر دیگری بودم و تقریبا به طور شانسی، به عنوان ""نویسنده ویراستار"" استخدام شدم. برای من کلمات بهتر از تصاویر هستند! چند سال بعد، تجربه نهایی آژانس برای من شکست بود. استعفا دادم، پول نقدم تمام شد. نکته جالب درباره من این است که در هر فرصتی از همه چیز سؤال میکنم. تصمیم گرفتم یک زندگی بسازم که به من شباهت داشته باشد، اصول خودم و مسائل شخصیتی غیرمعمولم را در نظر بگیرم.»
همین اتفاقات در زندگی سبب شد تا به دنبال علاقه خود یعنی نوشتن برود. کتابی که این نقاش و نویسنده‌ی ‌موفق نوشته است بی ارتباط با زندگی که خودش تجربه کرده است نمی‌باشد. جملات به کار رفته در این کتاب سراسر انرژی، می تواند شادی از دست رفته‌ی زندگیتان را به شما بازگرداند. شاید بتوان گفت که هدف رافائل ژیور دانو از نوشتن این کتاب درمان بسیاری از رفتارهای درونی و بیرونی افرادی بود که با هیچ چیز خوشحال نمیشدند.
  خرید آنلاین کتاب از فیدیبو
برای خرید این رمان جذاب نیازی نیست که زمان و هزینه صرف کنید و به کتاب فروشی‌ها بروید، از طریق خرید آنلاین میتوانید نیاز خود را براورده کنید. کتاب مذبور به دو صورت صوتی و پی دی اف، در فیدیبو موجود است که با پرداخت هزینه کمتر می توانید به دانلود این کتاب اقدام کنید.","['داستان و رمان', 'داستان و رمان خارجی', 'داستان و رمان آلمان']",https://newcdn.fidibo.com/images/books/82587_47775_normal.jpg
داستان‌هایی کوتاه از هاگوارتز,جی.کی رولینگ,امین بهره‌مند,,آفرینش کتاب الکترونیک فیروزان (فیدیبو),,۱۳۹۵/۰۹/۲۳,فارسی,0.51,۶۳ ,,دنیای جادوگری می‌تواند دنیایی سیاه و خطرناک باشد. وردهایی هستند که در شش هجا می‌توانند باعث مرگ شوند، معجون‌هایی هستند که قادرند اختیار افراد را سلب کنند و جانورانی جادویی وجود دارند که می‌توانند حتی دلاورترین جادوگران را از پای در آورند. به همین دلیل است که کارهای شجاعانه و دلاوری‌ها در دنیای جادوگری اهمیت و قدرت بیشتری پیدا می‌کنند. گرفتن یک چوبدستی در دست می‌تواند به شما جرأت بدهد اما در دنیای جادوگری برای اتخاذ تصمیم‌های شجاعانه به چیزی بیش از آن نیاز دارید. در این مجموعه از دست‌نوشته‌های جی.کی.رولینگ شما درباره عشق، غم و اندوه و اعتبار همیشگی مینروا مک‌گونگال، درباره سرنوشت غم‌انگیز ریموس لوپین، درباره رفتار بی‌ملاحظه سیلوانوس کتل‌بورن و چیزهای بسیار دیگر مطالعه خواهید کرد.,['کتاب\u200cهای رایگان '],https://newcdn.fidibo.com/images/books/64443_56387_normal.jpg
کافکا در کرانه,هاروکی موراکامی,مهدی غبرائی‌,"۵۷,۰۰۰",نیلوفر," ۹۵,۰۰۰",۱۳۸۶/۱۰/۱۵,فارسی,3.82,۶۰۷ ,978-964-448-350-9,"فکر می‌کنید روزی این توانایی را کسب کنید که با گربه ها صحبت کنید؟ یا این‌که الهاماتی درونی به شما بگوید که الان بهتر است چه کاری انجام دهید، امروز به کجا بروید و یا منتظر چه چیزی باشید؟ احتمالا اگر این کارها را انجام دهید، از نظر بقیه فردی عجیب و غریب به نظر می‌رسید. اما «ناکاتا» این توانایی را پیدا کرده تا در کتاب «کافکا در کرانه» با گربه‌ها حرف بزند و با الهامات درونی‌اش در دنیای موازی که «هاروکی موراکامی» نویسنده مشهور ژاپنی خلق کرده در کنار پسری به نام «کافکا» در جهان موازی دیگری، زندگی کند.
درباره‌ی کتاب کافکا در کرانه
کتاب کافکا در کرانه با عنوان انگلیسی Kafka on the Shore در سال ۲۰۰۲ به  زبان ژاپنی منتشر شد. ژانر این کتاب به صورت رئالیسم جادویی به نگارش در آمده است و نویسنده با جهت دادن شخصیت‌های کتاب به سوی پیدا کردن سوال‌های فلسفی، فضایی با ساختار روایت موازی ایجاد کرده است. دو داستان در ظاهر به هم مرتبط نیستند و هر کدام جداگانه روایت می‌شوند اما در نهایت به هم پیوسته می‌شوند. نمی‌توان گفت ژانر این کتاب سوررئال است چون در ژانر سوررئال ماجرا در ناخودآگاه یا در ذهن شخصیت‌ها رخ می‌دهد. اما در این کتاب داستان سبک فانتزی دارد، در واقع ماجراهای آن از دنیای بیرون وارد عالم خیال شخصیت‌ها می‌شوند و مخاطب نمی‌داند آنچه در روند داستان می‌بیند خیالی است یا نه! موراکامی همزمان با نوشتن کتاب کافکا در کرانه ، مشغول ترجمه‌ی ژاپنی رمان «ناتوردشت» اثر نویسنده‌ی آمریکایی، «سَلینجِر» هم بوده است و می‌توان سایه‌ی «هولدن کالفیلد» که شخصیت اصلی کتاب «ناتوردشت» است را به نوعی در شخصیت «کافکا تامورا» شخصیت اصلی کتاب کافکا در کرانه هم دید.
خلاصه‌ی داستان کافکا در کرانه
کتاب کافکا درکرانه روایت‌گر دو داستان موازی است که هیچ  ارتباطی به هم ندارند اما در نقطه‌ای به هم گره می‌خورند. کافکا تامورا و ساتورو ناکاتا دو شخصیت اصلی کتاب هستند که داستان آن‌ها جداگانه روایت می‌شود. «کافکا تامورا» (که نام واقعی او برای خواننده مشخص نیست) پسر 15 ساله‌‌ی کتاب‌خوانی است که با پدرش در توکیو زندگی می‌کند. کافکا به دلیل یک پیشگویی عجیب تصمیم می‌گیرد از خانه فرار کند و این شروع ماجراهای اوست. فصل‌های فرد داستان مربوط به داستان کافکاست که از زبان خود او روایت می‌شود. فصل‌های زوج مربوط به داستان دوم یعنی قصه‌ی ناکاتا است. داستان ناکاتا از زبان نویسنده و به صورت دانای کل (سوم شخص) روایت می‌شود. ناکاتا مرد مهربانی است که در یک حادثه‌ی عجیب در کودکی به کما می‌رود، بعد از چند هفته از کما بیرون می‌آید، با این تفاوت که ناکاتا هوش طبیعی‌اش را از دست داده اما به جای آن توانایی صحبت کردن با گربه‌ها را پیدا کرده است. او بعد از این حادثه توانایی‌های دیگری هم پیدا کرده که در روند داستان، خواننده آنها را به تدریج کشف می‌کند. نقطه‌ی عطف رمان تکمیل این دو قصه در نقطه‌ای است که سایه‌های زندگی دو داستان بر دیگری دیده می‌شود. انگار از همان ابتدا این دو داستان به هم وصل و حتی تکمیل کننده‌ی هم بودند. موراکامی به شکلی این ارتباط و هم‌بستگی را در کتاب کافکا در کرانه نشان می‌دهد.
درباره‌ی هاروکی موراکامی، نویسنده‌ی محبوب در وسعت جهانی
در جهان ادبیات امروز، هاروکی موراکامی haruki murakami یکی از نویسندگان شگفت‌انگیز و محبوب ناشران و خوانندگان در سراسر جهان، به ویژه در ایران است. در حال حاضر می‌توان گفت این نویسنده‌ی ژاپنی، یکی از نویسنده‌هایی است که کتابهای او در لیست پرفروش‌های جهان است. آثار او  به بیش از چهل و دو زبان در سراسر جهان ترجمه شده است و جایزه «فرانتس کافکا» یکی از بزرگ‌ترین جوایزی است که موراکامی تاکنون در میان جوایز دیگرش دریافت کرده است. از نکاتی که در محافل ادبی همواره مورد توجه بوده است این است که او یکی از شایسته‌ترین افراد برای دریافت نوبل ادبی بوده است اما هنوز موفق به دریافت آن نشده است. کتاب «گوسفند وحشی» از همین نویسنده برنده جایزه ادبی «نوما» شده است. او در سال 1949 در کیوتو متولد شد و از سی سالگی شروع به نوشتن کرد. در سراسر جهان موراکامی را به واسطه‌ی رمان‌ها و داستان‌های کوتاهش می‌شناسند. او در دانشگاه تئاتر خواند اما به دلیل علاقه‌ی زیادش به موسیقی یک باشگاه جاز راه اندازی کرد، جالب این است که او به دلیل علاقه بسیار زیادش به گربه‌ها اسم آن باشگاه را «پیتر کت» می‌گذارد. بعد از کنار گذاشتن باشگاه، موراکامی از سن سی سالگی به طور حرفه‌ای نویسندگی را شروع کرد و آدم کم حرف‌تری شد. موراکامی هیچ وقت حاضر نشد مصاحبه ای با رادیو یا تلویزیون داشته باشد. او علاوه بر نویسندگی در عرصه‌ی ترجمه هم فعالیت کرده است. از داستان‌های معروف او می‌توان به «کجا ممکن است پیدایش کنم»، «کافکا در کرانه»، «وقتی از دو حرف می‌زنیم از چه حرف می‌زنیم»، «جنگل نروژی»، «سال‌شمار پرنده‌ی کوکی»، «پس از تاریکی»، «رقص رقص رقص»، «سرزمین عجایب بی روح و پایان دنیا»، «فیل غیب می شود»، «بید نابینا، زن خفته»، «بعد از زلزله» و «زیر زمین» اشاره کرد. شکل‌گیری اولین رمان او یعنی «به آواز باد گوش بسپار» بعد از دیدن یک مسابقه بیسبال در ذهنش شکل گرفت.
مخاطبان موراکامی چه کسانی هستند؟
به جرات می‌توان گفت مخاطبان موراکامی از جنس مخاطبان کتاب‌های عامه‌پسند نیستند، آن‌ها کتاب‌خوان‌هایی هستند که در دنیای داستان‌های موراکامی تنهایی، هویت واقعی، سرسختی و رهایی را پیدا می‌کنند. کتاب‌های موراکامی از آن دسته کتاب‌هایی نیستند که برای نوجوانان جذابیت داشته باشد اما در عین حال از داستان‌هایی هستند که برای مخاطب علاوه بر حفظ حالت معماگونه بسیار سرگرم‌کننده و دوست‌داشتنی هستند. جنس داستان‌های موراکامی از نوع تنهایی آدم‌ها، شناخت هویت و بحران رابطه و حتی از بین رفتن ارزش های انسانی است. ایجاد فضاهای سورئال و سمبلیک خاص او در داستان‌هایش و البته گرایش به سبک پست مدرن باعث شده تا مخاطبان گسترده‌ای در سراسر جهان داشته باشد. در کتاب‌های او پایبندی به فرهنگ و رسومات ژاپنی مکرر دیده می‌شود. نثر موراکامی نثری ساده و روان است که همه‌ی سلیقه ها از خواندن آن لذت می‌برند. «کازوئو ایشیگورو» نویسنده‌ی ژاپنی برنده جایزه‌ی بوکر و همچنین برنده‌ی نوبل ادبیات درباره هاروکی موراکامی می‌گوید: « او دو سبک متمایز دارد: از یک سو سبک غریب و آشوبگرایانه و از سوی دیگر شیوه مالیخولیایی بسیار کنترل‌شده».
بهترین ترجمه کافکا در کرانه
مهدی غبرائی از مترجمین برجسته و پیشکسوت در ایران است که با دقت و وسواس در انتخاب، بیش از 60 کتاب از آثار بزرگ و شناخته شده‌ی ادبی جهان را به فارسی برگردانده است. مهدی غبرائی در مقدمه‌ِی کتاب کافکا در کرانه به جان‌مایه بزرگ داستان‌های موراکامی یعنی ""فقدان"" اشاره می‌کند. بعد از مقدمه‌ی کتاب، مترجم مصاحبه‌ای کوتاه از  موراکامی در مورد داستان کافکا در کرانه را نیز ترجمه کرده است. کافکا در کرانه با ترجمه مهدی غبرائی‌ توسط انتشارات نیلوفر به چاپ سیزدهم خود رسیده است. این کتاب با عنوان «کافکا در ساحل» توسط ناشرین دیگر هم منتشر شده است.
نسخه الکترونیک و پی دی اف کتاب کافکا در کرانه را از  اپلیکیشن فیدیبو دانلود کنید.
جملاتی از کتاب کافکا در کرانه
- گوش کن... هیچ جنگی نیست که به همه‌ی جنگ‌ها پایان دهد. جنگ در جنگ رشد می‌کند.
- اگر تو مرا به یاد آوری، دیگر برای من اهمیتی نخواهد داشت که سایرین فراموشم کنند.
- زندگی بدون یک‌بار خواندن هملت مثل زندگی‌ای است که تمام آن در معدن ذغال بگذرد.
- وقتی بعدا خودمان را امتحان می‌کنیم، متوجه می‌شویم همه‌ی معیارهایی که با آنها زندگی کرده‌ایم به درجه دیگری ارتقا پیدا کرده و دنیا راه‌های دور از انتظاری را به روی ما باز کرده.
قسمت‌هایی از کتاب کافکا در کرانه را می‌خوانیم
جنگ که دربگیرد، خیلی‌ها مجبورند سرباز بشوند. سلاح به دست می‌گیرند و می‌روند جبهه و ناچار می‌شوند سربازهای طرف دیگر را بکشند. هرچه بیشتر بتوانند. هیچ‌کس عین خیالش نیست که دوست داری دیگران را بکشی یا نه. کاری است که ناچاری بکنی. وگرنه خودت کشته می‌شوی. جانی واکر با انگشت به سینه‌ی ناکاتا اشاره کرد. گفت: «بنگ! تاریخ انسان در یک کلمه».
بستن چشم‌هایت چیزی را عوض نمی‌کند. چون نمی‌خواهی شاهد اتفاقی باشی که می‌افتد، هیچ‌چیز ناپدید نمی‌شود. درواقع دفعه‌ی بعد که چشم واکنی، اوضاع بدتر می‌شود. دنیایی که تویش زندگی می‌کنیم این‌جور است، آقای ناکاتا. چشمانت را باز کن. فقط بزدل چشم‌هایش را می‌بندد. چشم بستن و پنبه در گوش چپاندن باعث نمی‌شود زمان از حرکت بایستد.
انسان تقدیر خود را انتخاب نمی‌کند. تقدیر انسان را برمی‌گزیند. این پایه‌ی جهان‌بینی درام یونانی است و معنای تراژدی -بنا به قول ارسطو- از بازی روزگار ناشی می‌شود، نه از نقطه‌ضعف قهرمان، بلکه از صفات خوبش. می‌دانی می‌خواهم به کجا برسم؟ مردم نه با نقایص خود، بلکه با فضایل خود هرچه بیشتر به سوی تراژدی کشانده می‌شوند. اودیپوس رکس سوفوکلس یک مثال بارز است. اودیپوس نه به سبب کاهلی و حماقت، بلکه به علت شهامت و صداقت به سوی تراژدی کشانده می‌شود. بنابراین نتیجه‌ی ناگزیر طنز تلخ یا همان بازی روزگار است.
کتابخانه مثل خانه دومم بود. شاید از آنجایی که در آن زندگی می‌کردم خانه‌ای واقعی‌تر بود. من که هر روز به آنجا می‌رفتم، با همه‌ خانم‌های کتابداری که آنجا کار می‌کردند آشنا شدم. اسمم را می‌دانستند و همیشه می‌گفتند سلام. هرچند من خیلی خجالتی بودم و به ندرت جواب می‌دادم.
هنگام ساختن این کتابخانه سرپرست خانواده تصمیم گرفت سبک ساده و ظریف دلخواه هنرمندان کیوتو را دنبال نکند و به جای آن طرح را بیشتر شبیه خانه‌های روستایی از کار درآورد. با اینحال، چنانکه می‌بینید، به رغم ساختار گستاخانه‌ی بنا، مبل و اثاث و قاب تصویرها از ظرافت و تجمل برخوردار است. مثلا کنده‌کاریهای این قاب‌های چوبی بسیار ظریف است. تمام استادان صنایع دستی شیکوکو جمع شدند تا در ساختن این بنا کار کنند.","['داستان و رمان', 'داستان و رمان خارجی', 'داستان و رمان آسیای شرقی']",https://newcdn.fidibo.com/images/books/1167_32120_normal.jpg
افسانه‌‌های بیدل قصه‌‌گو,جی.کی رولینگ,محمد نوراللهی,,بهنام,,۱۳۸۷/۱۰/۱۵,فارسی,1.65,۹۶ ,978-964-5668-50-9,"جادو، شاید برای برخی از افراد بی‌معنی و برای برخی دیگر واقعی باشد. در دنیایی که علم در آن حاکم است، به نظر نمی‌رسد جادو و جادوگری بتواند حقیقت بیابد. اما شاید به تعبیری دیگر بتوان گفت جادو همان احساسی است که افراد به یکدیگر منتقل می‌کنند. افرادی که محبت و عشق را به دیگران می‌دهند بی‌شک جادوگرانی هستند که قلب آدمی را مانند جویی زلال و روان می‌سازند. در حالی که هرگاه خشم و کینه به انسان‌ها داده شود از آنها خبیث‌ترین کارها سرزده و دنیا تبدیل به دوزخ می‌شود.
نقد و بررسی کتاب افسانه‌های بیدل قصه گو
کتاب افسانه‌های بیدل قصه گو به قلم نویسنده خوشنام «جی کی رولینگ» در 4 دسامبر 2008 به رشته تحریر درآمد. جی کی رولینگ نامی است،که در دنیای قصه‌های جادویی همه او را می‌شناسند. رولینگ خالق پر مخاطب‌ترین رمان تاریخ بشریت هری پاتر است. افسانه‌های بیدل قصه گو همانند دیگر داستان‌های او رنگ و بویی جادویی دارد. دنیای جادو، ماشین زمانی است که هر لحظه شما را در جایی از این دنیا پیاده می‌کند.
این کتاب مجموعه داستان‌هایی است که بر یک موج پیوسته سوار هستند. این داستان‌ها از اولین تا آخرین مانند زنجیر به یکدیگر وصل هستند. این سری از داستان‌ها آنقدر جذاب و رباینده نوشته شده‌اند، که ذهن فراتر از چشم تمایل به خواندن ادامه کتاب دارد.
این کتاب شما را به دنیای جادویی می‌برد. اگر مجموعه هفت جلدی هری پاتر را خوانده باشید، در جلد هفتم نام بیدل را حتما دیده‌اید. در وصیت نامه شخصیت جادوگر کتاب هری پاتر دکتر دامبلدور، نظرات و سخنان وی در مورد بیدل آورده شده‌.
در داستان‌های بیدل به قهرمانان جادوگری بر می‌خورید در جادو دست پر توانی دارند. اما این قهرمانان در زندگی عادی به دردسرهای بزرگی می‌افتند که در آن‌ها ناتوان ظاهر می‌شوند. در این مجموعه داستان‌‌ها یک جمله جادویی وجود دارد: ""جادو هم درمان و هم درد است."" در داستان‌های بیدل نتیجه خوبی، زیبایی و خوبی، و نتیجه بدی، زشتی و پلیدی است. همه شخصیت‌های داستان‌های بیدل هر عملی انجام دهند در پایان نتیجه کار خود را می‌بینند. در شخصیت‌های بیدل تفاوت چشم‌گیری با دیگر داستان‌های جادویی وجود دارد. قهرمانان این داستان‌ها زنانی هستند که خودشان سرنوشت خودشان را می‌سازند و برای نجات خود منتظر هیچ فرد یا مرد دیگری نیستند. در این مجموعه داستان‌ها به همراه جادو نوعی واقعیتگرایی نیز وجود دارد. در پایان این داستان‌ها هیچ عبارتی با عنوان «در کنارهم تا ابد به خوبی و خوشی زندگی کردند» وجود ندارد.
زیباترین روندی که در داستان‌های بیدل وجود دارد، قهرمان‌هایی هستند که با تعقل، زیرکی و مهربانی کارهای خود را انجام می‌دهند. این روند جادوی خاص هر شخصیت‌ معرفی شده‌است. سفر در این کتاب آنقدر جذاب و پر تلاطم و نفس گیر است که نمی‌توانید لحظه‌ای از آن غافل شوید.
 ترجمه کتاب افسانه‌های بیدل به زبان فارسی
کتاب افسانه‌های بیدل تاکنون توسط مترجمان خوب کشورمان محمد نوراللهی، ویدا اسلامیه و حسین فتاحی ترجمه شده‌است. کتاب پیش رو به قلم محمد نوراللهی است. این کتاب در سال 1387 توسط انتشارات بهنام به چاپ رسید. محمد نوراللهی یکی از مترجمان خوش بیان کشورمان محسوب می‌شود. وی زاده سال 1351 در شهر گل‌های نرگس، شیراز است. نوراللهی دانش آموخته رشته مترجمی زبان انگلیسی است. بی شک نام وی را به عنوان یکی از مترجمان مجموعه داستان‌های هری پاتر شنیده‌اید. وی کسی است که جلد هفتم این مجموعه را تنها در 23 روز ترجمه کرد‌. از ویژگی‌های متون ترجمه شده این مترجم خوش ذوق باید به دست پرتوان وی در روان سازی متن و تلفیق درست فرهنگ‌ها اشاره کرد. نسخه الکترونیکی کتاب افسانه‌های بیدل به ترجمه محمد نوراللهی را می‌توانید از همین صفحه در فیدیبو دانلود و تهیه نمایید.
درباره بانوی داستان‌های جادویی جی کی رولینگ
جی کی رولینگ، نویسنده مشهور داستان‌های جادویی در 31 ژوئیه سال 1965 چشم به جهان گشود. وی زاده کشور انگلستان است. نام اصلی او جوآن جو رولینگ است. البته مردم دنیا وی را با نام هنری‌اش (جی کی رولینگ) می‌شناسند. شاید جالب باشد که بدانید انتشارات بلومزبری نام جی کی رولینگ را برای خانم رولینگ انتخاب کرده است. از آنجایی که مخاطبان هری پاتر را پسران نوجوانان تشکیل می‌داند انتشارات بلومزبری برای پنهان کردن جنسیت رولینگ پیشنهاد استفاده از نام هنری را به وی داد.
بانو رولینگ دانش آموخته رشته زبان و ادبیات فرانسه در دانشگاه اکستر انگلستان است. او برای تدریس زبان انگلیسی به کشور پرتغال مهاجرت کرد. در همان‌جا با یک روزنامه‌نگار پرتغالی ازدواج کرد، اما این زندگی دیری نپایید و منجر به جدایی گشت. این جدایی با همه افسردگی‌ها و روزهای بدی که برای رولینگ به وجود آورد یک نقطه روشن برای زندگی وی داشت. آن هم خلق اثر تاریخی هری پاتر بود. بارقه این داستان‌ها زمانی به ذهن او خورد که در اوج افسردگی بود. زندگی بانوی جادو جی کی رولینگ بعد از نوشتن داستان‌های هری پاتر دستخوش تغییرات بسیاری شد. در تاریخ از وی به عنوان نویسنده تاریخ سازترین رمان جهان یاد می‌شود. وی جوایز و نشان‌های متعددی برای آثار خود به خصوص هری پاتر و فعالیت‌های خیرخواهانه‌اش در بریتانیا و سراسر دنیا دریافت نموده‌است. از زندگی وی در سال 2011 فیلمی به نام جادو فراتر از کلمات ساخته شده است. این فیلم جوایز بسیاری را دریافت نموده‌است.
بخشی از کتاب افسانه‌های بیدل قصه گو
فواره خوشبختی منصفانه
روزی روزگاری بالای تپه بلندی درون باغی جادویی که با دیواره هایی بلند توسط جادویی قوی  محافظت می شد. فواره خوشبختی منصفانه جریان داشت.
سالی یک بار بین ساعات طلوع و غروب خورشید در طولانی ترین روز سال، به یک فرد بدبخت
فرصت داده می‌شد که برای رسیدن به آن فواره تلاش کند، زیر آن دوش بگیرد و برای هميشه خوشبختی منصفانه را به دست آورد.
در روز مقر، صدها نفر از سراسر قلمرو پادشاهی، قبل از سپیده دم برای رسیدن به آن باغ سفر می‌کردند. مرد و زن، ثروتمند و فقیر پیر و جوان، با نیروی جادویی و بدون آن، در تاریکی جمع می‌شدند و هر یک امید داشت که آن کسی باشد که وارد باغ شود.
  سه جادوگر زن، هرکدام با با بدبختی شان بیرون جمعیت با یکدیگر ملاقات کردند و در حال انتظار برای طلوع خورشید از غم و اندوهشان سخن گفتند.
اولی، به نام آشا، به دردی دچار بود که هیچ طبیبی قدرت درمانش را نداشت. او امیدوار بود که فواره، علائم بیماری‌اش را از بین ببرد و زندگی شاد و طولانی به او ببخشد. دومی، به نام آلتدا، خانه و چوب دستی‌اش را ساحرخبیثی ربوده بود. او امیدوار بود که فواره او را از فقر و توانایی برهاند.
سومیی به نام آماتا، معشوقی داشت که او را ترک گفته بود و فکر می‌کرد که قلبش هرگز آرام نمی‌گیرد. او امیدوار بود که فواره او را از اندوه و اشتیاقش برهاند.
آن سه زن در حالی که برای هم افسوس می‌خوردند، قرار گذاشتند که اگر شانس با آنها همراه شد، متحد شوند و تلاش کنند با هم به فواره برسند.
اولین اشعه خورشید به آسمان تابید و رخنه‌ای در دیواره گشوده شد. جمعیت به جلو روانه شدند و هرکدام با شور و خروش برای فواره فریاد می‌زدند. پیچک‌های باغ به میان انبوه جمعیت گسترده شدند و خود را دور اولین جادوگر، آشا پیچیدند. او مچ دست دومین جادوگر آلتدا را گرفت و آلتدا نیز محکم به لباس سومین جادوگر، آماتا چسبید.",['کتاب\u200cهای رایگان '],https://newcdn.fidibo.com/images/books/62272_20349_normal.jpg
بادبادک‌باز,خالد حسینی,غلامرضا اسکندری,"۱۸,۰۰۰",مجید," ۴۹,۰۰۰",۱۳۹۵/۱۰/۱۵,فارسی,2.54,۴۳۲ ,978-600-7987-29-2,شخصیت من به‌شکل امروزی‌اش در دوازده‌سالگی‌ام در یک روز سرد ابری، در زمستان سال ۱۹۷۵ شکل گرفت. آن‌لحظه را دقیقاً به‌یاد دارم که پشت چینه‌ی مخروبه‌ای چمباتمه زده و به‌داخل کوچه‌ی کنار نهر یخ‌زده نگاه می‌کردم. سالیان سال از آن زمان می‌گذرد؛ اما زندگی به من آموخت که آن‌چه درباره‌ی گذشته و این‌که چه‌طور می‌توانی دفنش کنی می‌گویند، دروغی بیش نیست. از این‌رو این را می‌گویم که گذشته به هر قیمت، پنجه‌کشان راهش را به‌سویت باز می‌کند. حال که به عقب می‌نگرم، درمی‌یابم که تمام بیست و شش سال گذشته را به دیدزدن آن کوچه‌ی متروک سپری کرده‌ام. در یکی از روزهای تابستان گذشته، دوستم، رحیم‌خان از پاکستان با من تماس گرفت. از من خواست به ملاقاتش بروم. همان‌طور که گوشی‌به‌دست در آشپزخانه ایستاده بودم، خوب می‌دانستم که این فقط رحیم‌خان نیست که در آن‌سوی خط حرف می‌زند؛ این گذشته‌ی آکنده از گناهان کفاره‌نداده‌ام بود که از آن‌سوی خط با من حرف می‌زد. پس‌از آن‌که گوشی را گذاشتم، برای قدم‌زدن، کنار ساحل دریاچه‌ی اسپرکلز واقع در حاشیه‌ی شمالیِ گلدن‌گیت پارک رفتم. آفتاب اوایل بعدازظهر، روی سطح آب دریاچه که ده‌ها قایق مینیاتوری برروی آن شناور بود و با نسیمی زنده‌دل پیش رانده می‌شدند، نور می‌پاشید.,"['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/65069_83318_normal.jpg
عاشقانه بامداد خمار ,فتانه حاج سید جوادی(پروین),,"۱۸,۰۰۰",البرز," ۸۵,۰۰۰",۱۳۹۵/۰۱/۱۵,فارسی,2.76,۴۳۹ ,978-964-442-256-0,"اگر پای صحبت‌های مادرها و مادربزرگ‌ها نشسته باشید، حتما قصه‌های عاشقانه‌‌ی زیبایی از روزگار قدیم شنیده‌اید، داستان عشق‌هایی پر سوز و گداز که گاهی سرانجامی شیرین و گاهی تلخ و گزنده داشته‌اند. داستان‌هایی که به بخشی از فرهنگ عامیانه ما ایرانی‌های تبدیل شده‌اند. رمان بامداد خمار یکی از همین داستان‌هاست. با آنکه بیش از دو دهه از اولین انتشار آن می‌گذرد، هنوز هم یکی از پرفروش‌ترین رمان‌های فارسی است.
خلاصه داستان بامداد خمار؛ روایت عاشقانه‌های سنتی
بامداد خمار نوشته‌ی فتانه حاج سیدجوادی (پروین) اولین بار سال 1374 منتشر شد و در طول 10 سال بیش از 300 هزار نسخه از آن فروش رفت و نام آن به عنوان یکی از رمان‌های عامه‌پسند موفق در فهرست رمان‌های عامه‌پسند ایرانی ثبت شد.
 نام کتاب بامداد خمار به درونمایه‌ی آن اشاره دارد. خانم حاج سیدجوادی نام کتاب را از بیتی از سعدی اقتباس کرده است:
«به راحت نفسی، رنج پایدار مجوی  /   شب شراب نیرزد به بامداد خمار»
کتاب بامداد خمار در مورد چیست؟
بامداد خمار داستان زندگی دختری به نام محبوبه است که در سال‌های پایانی عمر آن را برای برادرزاده‌اش سودابه تعریف می‌کند. سودابه که همه معتقدند شباهت زیادی به عمه‌اش دارد به عقیده‌ی پدر و مادرش در آستانه‌ی ازدواجی احساسی و عجولانه قرار گرفته است. آن‌ها از سودابه خواسته‌اند داستان عمه‌اش را بشنود و سپس تصمیم بگیرد. محبوبه داستان عاشقی خودش را که در اولین سال‌های حکومت رضاشاه در ایران اتفاق افتاده است، تعریف می‌کند؛ داستان عشق دختری از خانواده‌ای فرهیخته به شاگرد نجاری به نام رحیم. محبوبه از پافشاری خودش برای این ازدواج می‌گوید و آنچه بر سر این ازدواج آمده است را روایت می‌کند. پروین در کتاب بامداد خمار یک روایت ساده و آشنا را بازگو و با شرح جزئیات احساسات، رفتارها و برخوردهای شخصیت‌های رمان خواننده را با قصه‌اش همراه می‌کند.
بامداد خمار؛ شهرت جهانی یک داستان ساده ایرانی
بامداد خمار در خارج از ایران هم خوانندگانی دارد. «سوزان باغستانی» این رمان را به زبان آلمانی ترجمه کرده است. ترجمه آلمانی او از بامداد خمار با اقبال مخاطبان آلمانی زبان مواجه شد و چندین بار با تیراژ میانگین 10 هزار نسخه تجدید چاپ شد. «آنا والزن» مترجم ایتالیایی سال 96  بامداد خمار را  به ایتالیایی ترجمه کرد، او عنوان «انتخاب سودابه» را برای ترجمه‌اش برگزید. ترجمه‌هایی به کردی و یونانی هم از این کتاب وجود دارد.
به گفته‌ی فتانه حاج‌سیدجوادی در طول این سال‌ها پیشنهادهای زیادی برای ساخته شدن فیلم بامداد خمار به او شده است. «پوران درخشنده» و «حسن فتحی» نام‌هایی است که روزی برای تبدیل این رمان به فیلم یا سریال ابراز علاقه کرده‌اند.  هرچند «حسن فتحی» در مصاحبه‌ای اعلام کرد که از این‌کار منصرف شده و کارهای دیگری در دست دارد؛ اما تایید کرد قصه‌ی جذاب رمان بامداد خمار این ظرفیت را داد که تبدیل به یک سریال عامه‌پسند ایرانی شود.
ویراستار کتاب فتانه حاج سیدجوادی، شهلا ارژنگ است. بامدادخمار که «انتشارات البرز» آن را منتشر کرده، تا کنون 58 بار تجدید چاپ شده است.
«شب سراب» پاسخ یا سرقت ادبی
کتاب بامداد خمار تمام ماجرا را از زاویه دید محبوبه شرح می‌دهد. بیان اول شخص داستان باعث شده است ما تنها از یک زاویه به اتفاقات نگاه کنیم و با قضاوت‌های محبوبه درباره‌ی تمام شخصیت‌ها، داستان را دنبال کنیم.  سال 75 مدتی پس از انتشار بامداد خمار «ناهید ا. پژواک» رمانی به نام «شب سراب» منتشر کرد که دقیقا همان رمان عاشقانه بامداد خمار است با این تفاوت که قصه را از زبان شخصیت مرد داستان، رحیم نقل می‌کند. پژواک گفته چون به نظرش رمان عاشقانه بامداد خمار مغرضانه بوده و یک‌طرفه به قاضی رفته است تصمیم گرفته داستان را از زبان شخصیت دوم نقل کند  و قصد کپی کردن کتاب را نداشته است.
خیلی‌ها معتقدند که رمان عاشقانه بامداد خمار به نوعی دفاع از مردسالاری است و بسیاری هم توجیهات کتاب را بی‌مایه خوانده‌اند. انتشار «شب سراب» سر‌و‌صداهای زیادی در فضای  ادبیات عامه‌پسند به راه انداخت. در نهایت فتانه حاج سیدجوادی از خانم پژواک به جرم سرقت ادبی شکایت کرد. «حمید مصدق» شاعر نام آشنای ایرانی و وکیل دادگستری در این پرونده دفاع از خانم حاج سیدجوادی را به عهده گرفت و در نهایت خانم پژواک محکوم شد. هرچند رمان «شب سراب» از بازار جمع‌آوری نشد، اما به گفته‌ی خانم سیدجوادی منافع آن به ایشان و «انتشارات البرز» تعلق گرفت. رمان «شب سراب» هنوز هم یکی از پرفروش‌ترین رمان‌های فارسی است که احتمالا جریان این شکایت در فروش ان بی‌تاثیر نبوده است.
فتانه حاج سیدجوادی، نویسنده‌ی کم‌کار پرفروش
فتانه حاج سید جوادی معروف به پروین سال 1324 در کازرون به دنیا آمد و در رشته‌ی ادبیات انگلیسی تحصیل کرده است. به گفته خودش از دوران کودکی به نوشتن علاقمند بوده است، اما هرگز به نویسندگی به عنوان یک شغل نگاه نکرده است. حاج سیدجوادی با پزشکی اصفهانی ازدواج کرد و اکنون در اصفهان زندگی می‌کند.
پروین در یکی از مصاحبه‌هایش بیان کرده، گفت‌وگویی که با همسرش درباره‌ی «رومئو و ژولیت» داشته باعث شده تصمیم به نوشتن بامداد خمار بگیرد و در نتیجه در پنجاه سالگی پرفروش‌ترین اثر خود را منتشر کرد. االبته ین اقبال باعث نشد او تبدیل به نویسنده‌ی پرکاری شود و همچنان گزیده‌نویسی را برگزیده است.
فتانه حاج سیدجوادی کتاب «پارک گورکی» نوشته‌ی «مارتین کروز اسمیت» را هم به فارسی برگردانده است. کتاب دیگر این نویسنده مشهور اما کم‌کار «در خلوت خواب» است که سال 1377 منتشر شد. این کتاب مجموعه‌ای از هشت داستان است با قصه‌هایی که ریشه در اتفاقات دوران جنگ تحمیلی و دوران دفاع مقدس دارد. هرچند این کتاب به اندازه‌ی بامداد خمار معروف نشد اما به چاپ دوازدهم رسید.
نقد بامدادخمار، جنجال‌ها و آشوب‌ها
هنگامی که بامداد خمار منتشر شد، در مدت زمان اندکی سر‌وصدای زیادی به پا کرد. «نجف دریابندری»، نویسنده و منتقد مشهور نقدی بر این کتاب نوشت و از آن تعریف کرد. نقد «نجف دریابندری» با واکنش تند مرحوم «هوشنگ گلشیری» مواجه شد. مرحوم «گلشیری»، «دریابندری» را بی‌سواد خطاب کرد و در مصاحبه‌ای بیان کرد از فروش اندک کتاب «شازده احتجاب» خوشحال است چرا که این نشان می‌دهد، «شازده احتجاب» کتاب خوبی است. «بهاالدین خرمشاهی»، مترجم ایرانی جای دیگری گفت اظهارات «گلشیری» از سر حسادت است.
شاید همین نقدهای ادامه‌دار و گفت‌گوهای مختلف شکل گرفته درباره‌ی کتاب در موفقیت چشمگیر آن بی تاثیر نبود. چون هم توجه مخاطبانی که به ادبیات عامه‌پسند علاقه‌ دارند، به خود جلب کرد و هم روشنفکران و افرادی که به گزیده‌خوانی عادت دارند کنجکاو شدند، این اثر جنجال برانگیز را بخوانند.
بعضی از منتقدان و خوانندگان کتاب آن را مردسالارانه می‌دانند و معتقدند این کتاب به حفظ ارزش‌هایی که زنان را از داشتن نقش موثر در جامعه باز می‌دارد، کمک می‌کند. این دسته از خوانندگان معتقدند، اینکه سودابه باید برای عبرت گرفتن پای داستان غم انگیز عمه‌اش بنشیند بی احترامی به قدرت درک و شعور و حق انتخاب سودابه به عنوان یک انسان است.
از طرفی گروهی از منتقدان هم این کتاب را توهین به طبقات پایین جامعه دانسته‌اند و باور دارند فتانه حاج سیدجوادی با قرار دادن دختر یک خانواده اشرافی مقابل یک شاگرد نجار و بیان تبعات تلخ ازدواج آن‌ها، فرهنگ و اصالت را معادل ثروت و اشرافی‌گری قرار داده است. خیلی‌ها هم به سادگی می‌گویند رمان عاشقانه بامداد خمار برای جوانان به خصوص دختران جوان خوب است تا بدانند برای گرفتن تصمیمی مانند ازدواج باید دقت زیادی به خرج داد و نباید تفاوت‌های خانوادگی، فرهنگی و اجتماعی را نادیده گرفت.
زاویه دید درست درباره‌ی اثر پرفروش حاج سیدجوادی هرچه باشد؛ رمان عاشقانه بامداد خمار را باید یک رمان فارسی تاثیرگذار نامید که باعث شد طیف‌های بیشتری از مردم به خواندن رمان فارسی روی بیاورند. بامداد خمار در سالی‌های اخبر به کتاب صوتی هم تبدیل شده است.
برای دانلود کتاب و دریاقت نسخه‌‌ی الکترونیکی کتاب بامداد خمار می‌توانید از همین صفحه‌ی فیدیبو اقدام کنید.
در بخشی از کتاب می‌خوانیم
كاغذي برداشتم. يك كاغذ تميز، يك قطره كوچك عطر به آن زدم. يادم نيست چه عطري بود. عطري بود كه مادرم به من داده بود. فرنگي بود. گرانقيمت بود. براي روزهاي خواستگاري بود. دور و بر كاغذ را گل كشيدم و رنگ كردم. روبان كشيدم. بلبل كشيدم. شايد يكي دو هفته طول كشيد. نقاشي مي‌كردم و فكر مي‌كردم چه كنم. عقلم مي‌گفت دست بكشم. ولي بيچاره نگفته مي‌دانست كه باخته است. مي دانست كه نمي‌توانم. مي‌خواستم به حرف عقلم گوش كنم. براي خودم هزار دليل و منطق آوردم. قسم مي خوردم كه نخواهم رفت. ولي انگار ميخ آهنين در سنگ مي كوبيدم. مي‌دانستم كه خواهم رفت. خود را با سنگ به مهلكه خواهم انداخت.
چيزي مي‌گويم و چيزي مي‌شنوي. در آن زمان عاشق شدن يك دختر پانزده ساله خود مصيبتي بود كه مي‌توانست خون بر پا كند. چه رسد به نامه نوشتن. چه رسد به رد كردن خواستگار. عاشق شدن؟ آن هم عاشق نجّار سر گذر شدن؟ اين كه ديگر واويلا بود. آن هم براي دختر بصيرالدولملک. فكر آن هم قلب را از حركت مي‌انداخت. خون را سرد می‌كرد. انگار كه آب سر بالا برود. انگار كه از آسمان به جاي باران خون ببارد. با شاخ غول در افتادن بود كه من در افتادم و نوشتم. آرزويي را كه بر دلم سنگيني مي‌كرد، عاقبت نوشتم...","['داستان و رمان', 'داستان و رمان ایرانی']",https://newcdn.fidibo.com/images/books/64128_52682_normal.jpg
پرونده هری کبر,ژوئل دیکر,آریا نوری,"۱۹,۰۰۰",البرز," ۹۹,۰۰۰",۱۳۹۵/۰۱/۱۵,فارسی,3.74,۶۴۸ ,978-964-442-931-6,"دن براون، یکی از مشهورترین نویسندگان ژانر معمایی، می‌گوید:«برای نوشتن یک داستان معمایی، تنهای یک نکته را به خاطر داشته باشید، همه‌ی چیزهایی که نمی‌خواهید در داستان بنویسید را یادداشت کنید، تا بتوانید به ذهن‌تان روشی بدهید که از آن‌ها برای نوشتن داستان استفاده نکند.»
ژوئل دیکر نویسنده‌ی کتاب پرونده هری کبر احتمالا دفتر‌های زیادی را برای نوشتن پرونده‌ی هری کبر سیاه کرده است. ژوئل دیکر در کتاب پرونده‌ هری کبر داستان رمان‌نویس جوانی را حکایت می‌کند که برای نوشتن کتاب جدیدش نیاز به الهام دارد.
درباره کتاب پرونده هری کبر
کتاب پرونده‌ی هری کبر (The Truth about Harry Quebert Affair) برای نخستین بار در سال 2014 منتشر شد. نسخه‌ی فرانسوی کتاب بیش‌تر از یک میلیون نسخه در اروپا فروخت. این کتاب در فهرست پرفروش‌ترین کتاب‌های پلیسی آمریکا، در رتبه‌ی بالاتری از کتاب‌های پلیسی «دن براون» قرار گرفت.
نشریه‌ی معتبر «گاردن» درباره‌ی کتاب پرونده هری کبر می‌نویسد: «کتاب پرونده هری کبر دقیقا همان‌چیزی است که از یک کتاب معمایی انتظار دارید. داستان این کتاب به شکل ماهرانه‌ای شما را غرق در حوادث‌اش می‌کند. شهر کوچکی که ژوئل دیکر در داستان ترسیم می‌کند فارغ از اندازه‌ی جغرافیایی کوچکی که دارد اصلا شهر آرامی نیست و رازهایی کهنه در سکوت خود نهان دارد. شما با خواندن صد صفحه‌ی اول مسحور این کتاب خواهید شد.»
یکی از نکاتی که در کتاب پرونده هری کبر بسیار قابل بحث است پیچش‌های داستانی است، ماجراهایی تودرتو که نویسنده‌ به خوبی از پس نگارش آن‌ها برآمده است، این پیچش‌های داستانی خواندن پرونده‌ هری کبر را بسیار لذت بخش می‌کند. سایت چوک درباره‌ی کتاب پرونده هری کبر می‌نویسد:« کتاب پر از توئیست (پیچش داستانی) است. این ایراد به رمان وارد است که توئیست بیش از حد به جز گیج کردن زیادی مخاطب جلوه‌ی دیگری ندارد. اما نویسنده با سربلندی از آزمون خلق توئیست‌ها برمی‌آید. بدون شک و اغراق حتی این رمان را می‌توان برتر از رمان‌های همتای خود دانست.»
خلاصه داستان پرونده هری کبر
ژوئل دیکر در کتاب پرونده هری کبر داستان مارکوس گولدمَن، رمان‌نویس جوانی را روایت می‌کند که به دنبال منبع الهامی برای نوشتن دومین کتابش است. گولدمن برای یافتن این منبع الهام به شهر نیو همپشایر می‌رود تا در ملاقاتی با استاد دانشگاهش آقای هری کِبِر درباره‌ی مشکلاتش در نوشتن حرف بزند. در طی این ملاقات اتفاقاتی می‌افتد که درون‌مایه کتاب بعدی گولدمن را تشکیل می‌دهد.
ژوئل دیکر کتاب را با این جملات آغاز می‌کند: «همه از کتاب حرف می‌زدند. دیگر نمی‌توانستم با خیال راحت در نیویورک قدم بزنم؛ حتی نمی‌توانستم همچون گذشته در محدوده سنترال پارک بدوم، بی آن‌که رهگذران خیابان شگفت‌زده فریاد بزنند:«هی نگاه کنید! گولدمن! همان نویسنده‌ی معروف!»
افتخارات و جوایز کتاب پرونده هری کبر
شهرت کتاب پرونده‌ هری کبر در اروپا خیلی بیشتر از کشورهای دیگر بود. برخی از منتقدین آمریکایی که معتقدند ارزش ادبی یک کتاب به پیچیده‌گویی است؛ این کتاب را فارغ از تکلف‌نویسی می‌دانستند و به همین دلیل نقدهای خوبی درباره‌اش ننوشتند. درحالی‌که روایت کتاب پرونده هری کبر در اروپا به عنوان روایتی نفس‌گیر نامیده شد و جوایز زیادی را نصیب نویسنده‌اش ژوئل دیکر کرد. کتاب پرونده هری کبر اواخر ماه اکتبر سال 2012 برنده‌ی جایزه بزرگ رمان از آکادمی فرانسه شد و دو ماه بعد از این جایزه، جایزه‌ی گونکور (Prix Goncourt) به این کتاب تعلق گرفت.
کتاب پرونده هری کبر برای چه کسانی مناسب است؟
کتاب پرونده‌ هری کبر در ژانر پلیسی و معمایی نوشته شده است. خواننده در ابتدای رمان تصور می‌کند رمان جنایی و معمایی است اما بعد از خواندن چند صفحه، رمان رگه‌هایی از داستانی عاشقانه را هم در خود نمایان می‌کند و در اواخر کتاب است که نویسندگی با تبحر خاصی در کتاب نویسندگی را به خوانندگانش آموزش می‌دهد. ژانر جنایی و معمایی معمولا ژانر پرطرفداری بین خوانندگان است. اما این‌بار ژوئل دیکر با نثر دلنشین و روان، کتاب پرونده هری کبر را مناسب برای هر سن و خواننده‌ای نوشته است. بنابراین همه‌ می‌توانند این کتاب را بخوانند اما احتمالا خوانندگانی که کمی به معما علاقه‌دارند از خواندن این کتاب را بیش‌تر می‌پسندند.
پشت جلد کتاب نوشته شده است: « با هر سلیقه و هر گروه سنی کافی است به چند صفحه از این کتاب نگاهی بیندازید. دیگر محال است که بتوانید دست از آن بکشید.»
درباره ژوئل دیکر؛ نویسنده‌ کتاب پرونده هری کبر
ژوئل دیکر (Joel Dicker)  رمان‌نویس سوئدی در سال 1985 در شهر ژنو، سوئیس به دنیا آمد. او تحصیلاتش را تا نوزده سالگی در سوئیس خواند و سپس برای دوره‌ای یک‌ساله به فرانسه مهاجرت کرد. ژوئل دیکر بعد از بازگشتش از فرانسه، در دانشگاه ژنو حقوق خواند و سال 2010 از این دانشگاه فارغ التحصیل شد.
دو کتاب پرونده هری کبر و «پرونده‌ بالتیمور» آثار ژوئل دیکر هستند که نسخه‌ی فیزیکی آن‌ها توسط انتشارات البرز منتشر شده است و نسخه‌ی الکترونیکی  آن‌ها در سایت فیدیبو برای خرید و دانلود موجود است.
ترجمه کتاب پرونده‌ هری کبر
 عده‌ای از منتقدین بر این باورند که ارزش ادبی اثر در ترجمه به شدت کاهش می‌یابد، و عملا ترجمه‌ی شعر و ژانر معمایی را کاری بیهوده می‌خوانند. اما مهارت نوشتاری ژوئل دیکر آن‌قدر دقیق و لطیف است که حتی در ترجمه هم ارزش ادبی آن حفظ می‌شود. این کتاب تاکنون به بیشتر از 32 زبان دنیا ترجمه شده است. فروش جهانی کتاب پرونده‌ هری کبر همراه با همه‌ی ترجمه‌هایش بیش‌تر از سه میلیون نسخه بوده است.
آریا نوری مترجم جوان و پرکار ایرانی متولد چهاردهم مرداد سال 1370 است. او تحصیلاتش را در رشته‌ی مترجمی زبان فرانسه به پایان رسانده است و با تسلط به دو زبان انگلیسی و فرانسوی تاکنون بیش‌از یازده کتاب ترجمه کرده است. نکته‌ی جالب در مورد ترجمه‌های آریا نوری این است که معمولا کتاب‌هایی را برای ترجمه انتخاب می‌کند که در ژانر پلیسی و جنایی باشند. کتاب‌های «آوای فرشته» و «ماجرای ناپدید شدن وِنکا راکوِل» از گیوم موسو، «ایستگاه پایانی» و «سایه» از کارین ژیه‌بل، «سورپرایز عشق» از ژان پیِرمارتین، «فردا دیر نیست» از انیس لودویگ، «چشم‌هایت» از سیر سدریک، «ناشناخته» از دیده وان کوولر و پرونده هری کبر از ژوئل دیکر تعدادی از کتاب‌های آریا نوری هستند که نسخه‌ی الکترونیکی و پی دی اف آن‌ها در فیدیبو موجود و قابل دانلود است.
 دانلود کتاب الکترونیکی کتاب پرونده هری کبر اثر ژوئل دیکر با ترجمه‌ی آریا نوری در همین صفحه‌ی سایت فیدیبو امکان‌پذیر است.
درباره سریال پرونده هری کبر
روایت داستانی کتاب پرونده‌ هری کبر آن‌قدر جذاب و گیرا است، که در حال حاضر «ژان ژاک آن ناود»، تهیه کننده‌ی مشهور آمریکایی با همکاری شرکت رسانه‌ای اِپیکس (Epix) مشغول ساخت مینی‌سریالی به نام «پرونده هری کبر» بر اساس همین رمان هستند. بازیگران مشهوری مانند «پاتریک دمپسی» و «بن شنتزر» در این اثر ایفای نقش می‌کنند.
در بخشی از کتاب  پرونده هری کبر می‌خوانیم
در شش ماه نخستی که از انتشار کتابم می‌گذشت، فقط تلاش می‌کردم از راحتی زندگی تازه‌ام لذت ببرم. صبح‌ها به دفترم می‌رفتم تا مقاله‌هایی را که درباره‌ام نوشته می‌شد را مطالعه کنم یا ده‌ها نامه‌ی دوست‌دارانم را که هر روز به دفترم می‌رسید و دنیس آن‌ها را دسته‌بندی می‌کرد، بخوانم. سپس راضی از این‌که کاری کرده‌ام، برای گردش به خیابان‌های منهتن می‌رفتم، جایی که وقتی از کنار مردمش رد می‌شدم هیجان زده می‌شدند. پس از آن نیز باقی مانده‌ی زمان روز را به استفاده‌ از حقوق تازه‌ای که شهرت برایم به ارمغان آورده بود می‌گذراندم؛ حق خرید هر چیزی که می‌خواستم، حق خرید بلیت برای تماشای بازی‌های تیم رِنجِرز در مدیسون اسکوئرگاردن، حق راه رفتن روی فرش قرمز، کنار ستارگان موسیقی، که وقتی جوان‌تر بودم آلبوم‌هایشان را می‌خریدم، حق بیرون رفتن با لیدیا گلور، بازیگر اصلی مجموعه تلویزیونی‌ای که در آن زمان همه‌ی شهر دوست دارش بودند. من نویسنده‌ی مشهوری بودن و احساس می‌کردم بهترین شغل دنیا را دارم. به اندازه‌ای از موفقیت خودم مطمئن بودم که به نخستین اخطارهای دستیار ادبی‌ام، که از من می‌خواست کم کم کار نوشتن کتاب تازه‌ام را آغاز کنم، توجهی نمی‌کردم.
در همین شش ماه بود که متوجه شدم شرایط در حال تغییر است. روزبه‌روز از شمار نامه‌های دوست دارانم کاسته می‌شد و دیگر کمتر کسی در خیابان به من توجه می‌کرد. خیلی زود همان چند نفر، هم که مرا در خیابان می‌شناختند، از من می‌پرسیدند:« آقای گولدمن، موضوع کتاب بعدی شما چیه؟ چه زمانی منتشر می‌شود؟»
می‌دانستم که باید کارم را آغاز کنم و این کار را هم کرده بودم. روی برگه‌های کاغذ ایده‌هایی را که به ذهنم می‌آمد می‌نوشتم و براساس آن‌ها طرح‌های اولیه‌ای را روی رایانه‌ام آماده می‌کردم؛ اما کارم به همین محدود شده بود. هر دفعه به ایده‌های تازه‌ای فکر می‌کردم و طرح‌های داستانی تازه‌ای می‌ریختم؛ اما باز هم موفقیتی بیشتر از پیش به دست نمی‌آوردم. سرانجام تصمیم گرفتم رایانه‌ تازه‌ای بخرم تا شاید ایده‌های بهتری به ذهنم خطور کند و طرح‌های بهتری بنویسم؛ اما این کار هم سودی نداشت.","['داستان و رمان', 'داستان و رمان خارجی', 'داستان و رمان فرانسه']",https://newcdn.fidibo.com/images/books/7395_37108_normal.jpg
کیمیاگر,پائولو کوئیلو,فرزانه فرزاد,"۶,۲۵۰",دنیای نو," ۱۲,۵۰۰",۱۳۹۳/۰۱/۱۵,فارسی,1.01,۱۶۰ ,978-964-172-096-6,"زندگی در دنیای مدرن اگرچه مزایای خودش را دارد اما باعث فاصله گرفتن آدمی از ذات خودش هم شده است و همین موضوع باعث شده بسیاری از افراد در طول زندگی‌شان دائماً احساس سرگردانی دارند. این سرگردانی زمانی به پایان خواهد رسید که هرکسی معنای زندگی خود را پیدا کند، چیزی که پائولو کوئلیو در کتاب کیمیاگر آن را «مأموریت شخصی» نامیده است. کیمیاگر را بخوانید و دوباره به معنای زندگی بیندیشید.
  درباره کتاب کیمیاگر اثر پائولو کوئلیو
رمان کیمیاگر یکی از مشهورترین رمان‌های جهان است. این داستان اولین بار سال ۱۹۸۸ منتشر شد و توانست نگاه‌های زیادی را به خودش جلب کند. این کتاب از زبان سوم شخص نوشته‌شده و داستان چوپان جوانی است که پائولو کوئلیو از روی شخصیت اول داستان پیرمرد و دریای همینگوی او را سانتیاگو نامیده است. سانتیاگوی داستان کوئلیو که به گفته‌ی نویسنده تجسمی از خود اوست جوان درس‌خوانده‌ای است که خانواده‌اش آرزوی کشیش شدنش را داشتند اما او با رؤیای گشتن دنیا چوپانی را برای خودش انتخاب کرد. داستان اما جایی آغاز می‌شود که سانتیاگو رؤیای عجیبی می‌بیند، رؤیایی که در آن کودکی او را به سمت اهرام مصر می‌برد و از گنجی مدفون با او سخن می‌گوید، این رؤیا تکرار می‌شود و پیرزنی کولی هم آن را تائید می‌کند. کار به‌جایی می‌رسد که سانتیاگو گوسفندانش را می‌فروشد و رهسپار پیدا کردن گنج می‌شود. سفر او سفری عجیب و پرماجرا در دل صحراست. سفری که باعث آشنایی او با افراد مختلفی می‌شود که هرکدام در سرنوشت خود گیر افتاده‌اند.
نکته‌ی جالبی که درباره‌ی داستان کوئلیو وجود دارد شباهت زیاد آن به یکی از داستان‌های مثنوی معنوی، اثر مولوی است که این شاعر پرآوازه به زبان شعر نوشته است. در هزار و یک شب هم داستان مشابهی وجود دارد. کوئلیو که آثار بسیاری از عارفان جهان را خوانده است اثرپذیری‌اش از این کتاب‌ها را تائید کرده است اما در این مورد خاص گفته است که داستانش را از نسخه‌ای از هزار و یک شب که خورخه لوئیس بورخس ترجمه کرده است الهام گرفته و سپس خودش آن را پرداخت کرده است. داستان کوئلیو هدف مشخصی دارد، پا در راه سفر و عمل گذاشتن به‌جای نشستن، رها کردن داشته‌ها برای رسیدن به گنجی بزرگتر و ارزشمندتر. او از شجاعت حرف می‌زند، از بازیافتن خود و از مفهوم ترس. بسیاری از منتقدان این داستان را به لحاظ مفهوم با شازده کوچولو اثر آنتوان دوسنت اگزوپری مقایسه کرده‌اند.
کیمیاگر پائولو کوئلیو به بیش از ۵۰ زبان ترجمه شده و از شرق تا غرب جهان افراد زیادی آن را خوانده‌اند و دوباره به معنای زندگی اندیشیده‌اند. فروش بیش از ۵۰ میلیون نسخه از این کتاب در نقاط مختلف دنیا نشان‌دهنده‌ی این است که وقتی نویسنده پائولو کوئلیو باشد، خواننده نخواهد توانست از کتاب دل بکند و آن را به دیگری توصیه نکند.
درباره پائولو کوئلیو، مردی با داستان‌های اثرگذار
پائولو کوئلیو مردی با روحی سرکش است. مردی که هیچ‌وقت آرام نگرفته و همواره به دنبال جواب سؤالاتش بوده است. او این ناآرامی را در آثارش با خوانندگانش به اشتراک گذاشته و تلاش کرده تجربیات خود را از سفر معنوی‌اش در اختیار آن‌ها بگذارد. پائولو کوئلیو دسوزا متولد ۲۴ آگوست ۱۹۴۷ در ريودوژانیرو است. او از کودکی سرکش و عجیب بود و شرایط به‌گونه‌ای پیشرفت که پدر و مادرش در ۱۷ سالگی تصمیم گرفتند او را در یک بیمارستان روانی بستری کنند اما این موضوع هم نتوانست روح سرکش پائولو را به بند بکشد. سه سال بعد پائولو از بیمارستان روانی رفت و به سبک هیپی‌ها شروع به گشتن دور دنیا کرد. سبک موسیقی راک اند رول، مواد مخدر و آشوب‌طلبی مشخصات روزهای جوانی او بودند، مشخصاتی که پایش را به زندان و دادگاه هم باز کرد. مدتی بعد تمام این‌ها هم برایش خسته‌کننده شد و به پیشنهاد پدر و مادرش تحصیل در رشته‌ی حقوق را شروع کرد و تلاش کرد زندگی آرام و با ثباتی داشته باشد اما او آتش زیر خاکستر بود و سرانجام دوباره همه‌چیز را رها کرد تا به دنبال خودش بگردد. پائولو کوئلیو در همین سال‌ها نوشتن را به شکل جدی آغاز کرد تا به کمک آن روحش را آرام کند.
او اولین داستانش به نام آرشیوهای جهنم را در ۱۹۸۲ منتشر کرد اما این کتابی نبود که بخواهد برایش شهرت یا ثروتی در پی داشته باشد. چهار سال بعد هم کوئلیو کتاب دیگری نوشت که خودش بعدها آن را بی‌کیفیت نامید. در سال ۱۹۸۸ بود که کیمیاگر به زبان پرتقالی و در تعداد محدود منتشر شد. ترجمه و انتشار این کتاب به زبان انگلیسی در سال ۱۹۹۴ ناگهان کوئلیو را به یک نویسنده‌ی قدرتمند در دنیای ادبیات تبدیل کرد و نامش در تمام جهان پیچید. از آن زمان به بعد این نویسنده کتاب‌های متعددی منتشر کرد که بسیاری از آن‌ها با استقبال بسیار خوبی مواجه شدند اما هیچ‌کدام نتوانستند با کیمیاگر رقابت کنند، مکتوب، کنار رود پیدرا نشستم و گریستم، عطیه برتر، کوه پنجم، نامه‌های عاشقانه یک پیامبر، ورونیکا تصمیم می‌گیرد بمیرد، شیطان و دوشیزه پریم، یازده دقیقه و جاسوس تعدادی از آثار او هستند. پائولو کوئلیو هنوز هم در دنیای ادبیات فعال است و می‌توانیم منتظر آثار به‌یادماندنی دیگری از او باشیم.
کیمیاگر در ایران
کیمیاگر در ایران کتاب بسیار مشهوری است و چندین ترجمه‌ی مختلف از آن وجود دارد. کتاب صوتی این اثر هم منتشر شده است و افرادی که کتاب صوتی را ترجیح می‌دهند می‌توانند به سراغش بروند. ترجمه‌های آرش حجازی و حسین نعیمی مشهورترین ترجمه‌های کیمیاگر کوئلیو هستند و طرفداران زیادی دارند. علاوه بر این ترجمه‌ها، چند ترجمه‌ی دیگر هم از کتاب کوئلیو وجود دارد که از میان آن‌ها می‌توان به ترجمه‌ی فرزانه فرزاد اشاره کرد. نشر دنیای نو این ترجمه را منتشر کرده و نسخه‌ی الکترونیک آن هم در فیدیبو موجود است. می‌توانید کتاب الکترونیکی کیمیاگر را در همین صفحه خریداری کرده و روی اپلیکیشن کتابخوان فیدیبو مطالعه کنید.
چرا باید کیمیاگر را خواند؟
کیمیاگر جواب بسیاری از سؤال‌هاست. برای ما که در شرق بزرگ‌شده‌ایم و عرفان شرقی برایمان آشناست شاید فضای داستان کوئلیو کاملاً آشنا باشد اما با این حال بازهم او چیزهایی برای ارائه دارد. او روایت کردن را بلد است و کیمیاگر را به‌گونه‌ای نوشته که کم کم می‌توانید آن را سفری شخصی برای خودتان تصور کنید و همراه سانتیاگو شوید. می‌توانید رنج‌هایش را بشناسید، عشقش را لمس کنید و در تصمیم‌های سختی که می‌گیرد همراه او تردید داشته باشید. کیمیاگر کتابی است که شما را رها نخواهد کرد. درست زمانی که آخرین سطر کتاب را بخوانید سفر خودتان آغاز خواهد شد و باید به سؤال خودتان پاسخ دهید؛ مأموریت شخصی من چیست؟ گنج من کجا مدفون‌شده است؟ من کجای زندگی ایستاده‌ام؟ آیا رؤیایم را رها کرده‌ام و سرگردان شده‌ام یا می‌دانم کجا هستم. کیمیاگر کتابی است که می‌تواند زندگی‌تان را تکان دهد.
  در بخشی از کتاب کیمیاگر اثر پائولو کوئلیو می‌خوانیم
آخرین شب را در صحرا با ترس و نگرانی گذرانده بودند اما در اینجا از جنگ و ستیز اثری نمی‌دیدند و ساربان به سانتیاگو گفته بود که واحه‌ی فیوم منطقه‌‌ی بی‌طرفی است. بیشتر جمعیت اینجا زن و بچه‌اند. هرچند که در اطراف این واحه قبیله‌های بی‌شماری با همدیگر درگیر شده بودند اما هیچ‌کدام کاری به واحه‌ی فیوم نداشتند و به این جهت در چنین اوضاع و احوالی فیوم پناهگاه امنی بود.
رئیس کاروان مسافران را دور خود جمع کرد و به آن‌ها گفت که باید در اینجا که پناهگاه امنی است بمانند و تا وقتی‌که جنگ قبیله‌های اطراف تمام نشود، کاروان ناچار به راه نخواهد افتاد تا آن‌ها را به مصر و اهرام سه‌گانه برساند و به آن‌ها اطمینان داد که ساکنان واحه به سنت و رسم مهمان‌نوازی وفادارند و از آن‌ها به‌خوبی پذیرایی خواهند کرد... در ضمن به کاروانیان و حتی نگهبانان مسلح دستور داد که اسلحه‌ی خود را به کسانی که سرکردگان واحه معین کرده‌اند، تحویل بدهند. چون قاعده‌ی زمان جنگ حکم می‌کند که ساکنان این واحه افراد مسلح را به اینجا راه ندهند.
سانتیاگو وقت دید که مرد انگلیسی تپانچه‌ای را از ساک خود درآورد و تحویل داد، با تعجب از او پرسید:
-تپانچه برای چه؟
- برای آن که در این سفر خیالم آسوده‌تر باشد و بهتر بتوانم به مردم اعتماد کنم!
سانتیاگو در اندیشه‌ی گنج بود. هرچه به اهرام سه‌گانه نزدیک‌تر می‌شد، مانع بیشتری را سر راه خود می‌دید. پادشاه سالیم گفته بود تازه‌کارها شانس می‌آوردند، اما مثل این که این طور نبود. با این وصف می‌دانست که دیگر چاره‌ای ندارد، جز آ که پایدار و استوار باشد. کسی که می‌خواست به مقصد نهایی برسد و در مسیر سرنوشت انحصاری خود تا انتها پیش برود، ناچار بود صبور و شکیبا باشد. چون اگر عجله می‌کرد، نمی‌توانست نشانه‌ها و علامت‌هایی را که خداوند سر راه او قرار می‌داد، بیابد و در راه درست گام بردارد.
با خود می‌گفت:‌«خداوند است و نه دنیا، که نشانه‌ها را در مسیر من قرار می‌دهد.»
و عجیب بود که این موضوع برای اولین بار به ذهن او راه یافته بود.","['داستان و رمان', 'داستان و رمان خارجی', 'داستان و رمان آمریکای جنوبی']",https://newcdn.fidibo.com/images/books/5287_73360_normal.jpg
دختری که ماه را نوشید,کلی بارن‌هیل,فروغ منصورقناعی,"۲۴,۰۰۰",پرتقال," ۴۸,۰۰۰",۱۳۹۶/۱۰/۰۱,فارسی,1.81,۲۹۶ ,978-600-8347-81-1,زانِ پیر، جادوگر دل‌رحمی است که به نوزادان قربانی و رهاشده در جنگل کمک می‌کند و آن‌ها را در طرف دیگر جنگل به خانواده‌هایی می‌سپارد که توانایی نگه‌داری ازشان را داشته باشند. ماجرا از روزی شروع می‌شود که زان به جای نور ستاره، نور ماه را به یکی از نوزادان می‌خوراند. زان به‌خوبی می‌داند که نباید قدرت جادویی ماه را دست‌کم بگیرد و نوزاد را به حال خود رها کند؛ پس چاره‌ای می‌اندیشد تا نوزاد با قدرتی که دارد، به خودش و دیگران آسیب نرساند. اما چگونه می‌توان مانع قدرت ماه شد؟,['نوجوان'],https://newcdn.fidibo.com/images/books/98081_50375_normal.jpg
۱۹۸۴,جورج اورول‌,صالح حسینی,"۴۰,۸۰۰",نیلوفر," ۶۸,۰۰۰",۱۳۶۱/۱۰/۱۵,فارسی,2.06,۲۷۲ ,978-964-448-044-7,"جامعه‌ای را تصور کنید که در آن هیچ قانونی وجود نداشته باشد، آن جامعه از نگاه شما چه شکلی است؟ اکنون جامعه‌ای را تصور کنید که در آن قوانین سخت و سنگینی وجود دارند، قوانینی که حتی فکر کردن شما را هم کنترل می‌کنند و شما را تبدیل به یک ماشین بی‌مغز می‌کنند، آن جامعه از نگاه شما چه شکلی است؟
جرج اورول  معتقد است: «اگر روند تاریخ تغییر نکند، انسان‌ها انسانیت خودشان را از دست می‌دهند.»
کتاب 1984  با ظرافت خاصی مرز بین این دو جامعه را تصویر کرده است و دید شما را به یک جامعه پادآرمان‌شهر باز می‌کند.
                                                                          خلاصه ی داستان 1984، پادآرمان‌ شهر
کتاب 1984، دنیای ترسناکی را توصیف می‌کند که تنها سه کشور بزرگ در آن وجود دارند؛ اوشینیا، اوراسیا، ایستیشیا. همان سه کشور بی رحم هم همیشه با یکدیگر در حال جنگند. این داستان در لندن، در کشور اوشینیا رخ می‌دهد که جامعه‌اش به سه طبقه تقسیم شده است، طبقه‌ی کارگر، اعضای عادی حزب (مردم عادی) و اعضای رده بالای حزب. همه‌ی افراد جامعه در این سه دسته قرار می‌گیرند و باید از برادر بزرگ که رئیس حزب است، اطاعت کنند. نوشتن در این جامعه ممنوع است و آزادی‌های فردی پایمال خواهد شد و ج همه‌ی جامعه به وسیله‌ی تلویزیونهای تله‌اسکرین کنترل می‌شود. در این جامعه برای همه تنها یک حقیقت محض وجود دارد و آن حقیقت هم حزب است، نه چیزی بیشتر و نه چیزی کمتر.
نقد کتاب 1984
جرج اورول در کتاب 1984 تصویری از جامعه‌ی پاد آرمان‌شهر ترسیم می‌کند. اریک فروم، جامعه‌شناس آلمانی درمقدمه‌ی کتاب 1984 ترجمه‌ی حمیدرضا بلوچ دو مفهوم آرمان‌شهر و پاد آرمان‌شهر را شرح می‌دهد. تصویری که تا پیش از اورول جایگاهی در ادبیات نداشت.
اصطلاح اُتوپیا یا آرمان‌شهر را ارسطو برای اولین بار در «رساله‌ی جمهوری»‌ مطرح می‌کند، او در کتاب «جمهوری» جامعه‌ی آرمانی و دلخواه خودش را شرح می‌دهد و دسته‌های مختلف مانند معلمان و شاعران را در طبقات خاص خودشان قرار می‌دهد.
مفهوم آرمان‌شهر در قرن شانزده و هفده میلادی، بعد از رنسانس، بسیار محبوب شد. در آن سال‌ها کتاب «اوتوپیا» توماس مور بسیار مشهور شده. توماس مور در این کتاب  دیدگاهی مثبت به آینده داشت و روحیه‌‌ی امیدوارانه‌ و متکی به نفسی برای انسان‌های آینده تصور می‌کرد.
کتاب 1984 اورول مفهومی کاملا متضاد با آرمان‌شهر توماس مور تصویر می‌کند. گرچه در 1984 هم یک آرمان‌شهری وجود دارد اما خصوصیات آن نه تنها مثبت و امیدوارکننده نیست، بلکه تاریک، منفی و تمامیت‌خواه است. اورول در این کتاب ناتوانی و ناامیدی انسان امروز را نشان می‌دهد. بنابراین جامعه‌ی تصویر شده‌ی اورول را می‌توان «پادآرمان‌شهر» نامید.
شخصیت‌پردازی 1984
شخصیت اصلی داستان 1984 وینستون اسمیت است. او که در دسته اعضای عادی جامعه قرار دارد، فردی است با افکار بزرگ، فردی انقلابی که می‌تواند برای جامعه‌اش بسیار خطرناک باشد. او تنها کسی در آن جامعه است فکرش محدود به پیداکردن غذای کافی نیست بلکه به مبارزات پنهانی و ضدحزب فکر می‌کند. اسمیت در طول داستان با دختری به نام جولیا آشنا و وارد رابطه‌ی عاشقانه‌ای با او می‌شود. رابطه‌ی عاشقانه‌ای که از نظر حزب کاملا ممنوع و تنفرآمیز است. جولیا در طول داستان همراه و همنشین اسمیت می‌شود و این همنشینی اتفاقات بعدی داستان را شکل می‌دهد.
ژانر کتاب 1984 چیست؟
برای انتخاب ژانر مشهورترین نوشته‌ی جرج اورول، دو نظریه وجود دارد. نظریه‌ی اول کسانی هستند که این کتاب را در دسته‌ی علمی–تخیلی تقسیم می‌کنند و نظریه‌ی دوم کسانی هستند که این کتاب را در دسته‌ی داستان سیاسی قرار می‌دهند.
استفاده‌ی نام نمادین برای وزارت‌خانه‌ها، یکی از نکات ظریف نوشته اورول است. برای مثال وزارت حقیقت با تعریف اورول جایی است که در آن وقایع را تغییر می‌دهند و حقایق جدید می‌سازند. وزارت فراوانی هم جایی است که در آن غذاها و مواد مورد نیاز را جیره‌بندی می‌کنند.
تمام شخصیت‌های این کتاب علاوه بر نام نمادین، شخصیت نمادینی هم دارند. برای مثال «برادر بزرگ» نماد یک نظام دیکتاتوری است. حکومتی که بر زندگی مردم نظارت می‌کند و تمام کارهای آن‌ها را کنترل می‌کند.
نماد‌های این کتاب به نام‌ها خلاصه نمی‌شوند، و جرج اورول نمادهای اصلی‌اش را در لابه‌لای متنش پنهان کرده است، نماد‌هایی مثل آزاداندیشی در برابر کنترل، دوستی در برابر خیانت و آزادی سیاسی در برابر سرکوب.
نکته‌ای که بعد از خواندن 1984 در ذهن خواننده پررنگ می‌شود این است که آیا ممکن است شرایط به‌گونه‌ای تغییر کند که انسان آرزو‌هایش برای آزادی، شرافت، کمال و عشق را فراموش کند؟
نویسنده 1984 را بیشتر بشناسیم
نام اصلی جرج اورول «اریک آرتور بلیر» است، او در هند متولد شد اما پیش از یک‌سالگی به همراه مادر و خواهرش به انگلستان مهاجرت کرد. او نام مستعار هنری جرج اورول (Henry George Orwell) را انتخاب کرد تا نامش انگلیسی باشد و به عنوان یک انگلیسی شناخته شود. اورول زمانی در ظرفشورخانه‌ای در هتل کار می‌کرد و در میان مردم سطح پایین جامعه زندگی می‌کرد که داستان کتاب «آس و پاس‌ها در پاریس و لندن» نتیجه‌ی زندگی در آن دوران است.  او در 27 سالگی در جنگ داخلی اسپانیا شرکت کرد، در این جنگ مجروح شد و به‌ علت این جراحات در سال 1950 درگذشت.
نگاهی به آثار جرج اورول
می‌توان ادعا کرد که بیشتر کتاب‌های اورول بر اساس تجربیات شخصی‌اش نوشته شده است. برای مثال کتاب «روز‌های برمه»‌ی او، خاطرات زمانی است که در برمه یا میانمار امروز پلیس بوده‌ است و کتاب «دختر کشیش» اورورل تحت تاثیر شغل معلمی و کتابفروشی‌اش در لندن شکل گرفته است. جرج اورول در سال 1949 کتاب 1984 را نوشت. او که یکی از بهترین داستان‌نویسان و منتقدان ادبی در انگلستان بود بین سال‌های 1945 تا 1949 دو شاهکار‌ها ادبی‌اش را خلق کرد: «قلعه‌ی حیوانات» در سال 1945 و کتاب هزارو نهصد و هشتاد و چهار در سال 1949. دو شاهکاری که تا همیشه نام اورول را در تاریخ ادبیات جهان ثبت کردند.
ترجمه های 1984
خوشبختانه تمام آثار جرج اورول به فارسی ترجمه شده‌اند. کتاب «قلعه‌ی حیوانات» و 1984 بیشترین تعداد و تنوع ترجمه را میان کتاب‌های دیگر اورول دارد. مترجمان بزرگی چون امیر امیر‌شاهی، محمد فیروز، حمیدرضا بلوچ و صالح حسینی کتاب قلعه‌ حیوانات را ترجمه کرده‌اند. کتاب 1984 را هم  صالح حسینی، مریم فیروزبخش و حمیدرضا بلوچ در نسخه‌های متفاوتی به فارسی برگردانده‌اند.
نسخه‌ای که هم‌اکنون در این صفحه‌ی فیدیبو قابل دانلود است، ترجه‌ی صالح حسینی و بهترین ترجمه کتاب 1984 است. شما می توانید برای خرید کتاب 1984 و دانلود کتاب ۱۹۸۴ به سایت یا اپلیکیشن فیدیبو مراجعه کنید.
فیلم 1984
در سال 1956 مایکل ردفورد فیلمی بر اساس رمان 1984 ساخت، که بسیار متعهد به متن بود. ردفورد متن اصلی رمان را با تغییر بسیار کمی تبدیل به فیلمنامه کرد. این فیلم در جدول فروش جهانی، بیشتر از 8 میلیون دلار درآمد داشت و بازیگرانی مشهور چون جان هارت در آن ایفای نقش می‌کردند. فیلم 1984 جایزه‌ی ان ام ای (NME Awards) را دریافت کرد و این جایزه روی فروش بیشتر این فیلم بسیار تاثیرگذار بود.
می‌توانید نسخه‌ی الکترونیک و pdf کتاب 1984 از جرج اورول را به صورت قانونی از فیدیبو دانلود کنید، دانلود کتاب صوتی 1984 هم از طریق فیدیبو امکان پذیر است.
در بخشی از کتاب می‌خوانیم
وزارت حقیقت، یا همان میتی ترو در زبان نوین به طرز شگفت‌آوری در میان چشم‌انداز، خودنمایی می‌کرد. شاختمان عظیم هرمی شکلی به رنگ سفید، که به صورت پله پله تا ارتفاع سیصدمتر بالا رفته بود. از جایی که وینستون ایستاده بود سه شعار حزب را که به نحوی موزون بر نمای سفید ساختمان به طور برجسته‌ نوشته بودند، به راحتی می‌شد خواند:
جنگ، صلح است.
آزادی، بردگی است.
نادانی، توانایی است.
آن‌طور که می‌گفتند وزارت حقیقت شامل سه هزار اتاق در بالای طبقه‌ی همکف و همین تعداد اتاق در زیر زمین بود. در تمام شهر لندن تنها سه ساختمان دیگر با این شکل و اندازه وجود داشت. این چهار ساختمان، کلیه عمارت‌های اطراف را تخت الشعاع قرار داده بودند، و از بالای عمارت پیروزی هر چهارتای آن‌ها دیده می‌شد.
«وینستون خیال داشت خاطرات روزانه‌ی خود را در آن یادداشت کند. این کار غیرقانونی نبود (در واقع هیچ‌کاری غیر قانونی نبود، چون اصلا قانونی وجود نداشت.) اما اگر متوجه می‌شدند، به طور حتم، مجازات مرگ. یا حداقل بیست و پنج سال محکومیت در اردوگاه کار در انتظارش بود. وینستون، سر قلمی به قلم خود وصل کرد و آن را به درون جوهر فرو برد. قلم، ابزار منسوخ شده‌ای بود که دیگر به ندرت حتی برای امضا کردن به کار می‌رفت و او صرفا به این دلیل که نمی‌خواست آن کاغذ خوش‌رنگ و زیبا را با یک خودکار خط‌‌ خطی کند، ترجیح داده بود این قلم را با دردسر زیاد و به طور پنهانی تهیه کند. او در واقع زیاد به نوشتن با دست عادت نداشت چون آن‌ها به طور معمول، همه‌چیز را، به جز برخی نوشته‌های بسیار کوتاه، به دستگاه «گفته نگار» دیکته می‌کردند، اما بی شک برای هدف فعلی امکان استفاده از آن نبود. بنابراین قلم را در جوهر فرو برد و سپس برای لحظه‌ای کوتاه دچار تردید شد. به دلشوره افتاد. نوشتن روی کاغذ نیاز به عزمی راسخ داشت. با حروف ریز و مغشوشی نوشت: چهارم آوریل، 1984.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/1112_58914_normal.jpg
مرشد و مارگاریتا,میخائیل بولگاکف,پرویز شهدی‌,"۲۵,۰۰۰",مجید," ۷۵,۰۰۰",۱۳۹۵/۱۲/۱۵,فارسی,3.19,۶۲۴ ,978-600-7987-27-8,"روسیه در قرن نوزدهم و بیستم، در گذر از بورژوازی تا کمونیسم نویسندگانی را به ادبیات جهان معرفی کرد که آثارشان خواننده را به وجد می‌آورد. مرشد و مارگریتا بولگاکف یکی از همان رمان‌های جذاب و پیچیده‌ی روسی است که عناصر فلسفی، عاشقانه، فانتزی و کمی طنز را همزمان با هم در بستر داستانی پرکشش و خواندنی در اختیار خواننده می‌گذارد. کتابی که می‌توان به آن لقب یکی از شاهکارهای ادبی قرن بیستم را داد.
مرشد و مارگریتا؛ جادوی بولگاکف
مرشد و مارگریتا (The Master and Margarita) معروف‌ترین اثر میخائیل بولگاکف (Mikhail Bulgakov) است. او نوشتن این رمان را سال 1928، سال‌های آغازین تاسیس اتحاد جماهیر شوروی آغاز کرد. بولگاکف این کتاب را چندین بار بازنویسی کرد تا به نسخه‌ی دلخواهش برسد. او در نوشتن کتابش از نمایشنامه‌ی « فاوست» اثر «گوته» الهام گرفته است. هنگامی که او  چهار هفته پیش از مرگ در سال 1940 نوشتن این رمان را متوقف کرد، هنوز بعضی از جملات کتاب، تمام نشده رها شده بودند. همسرش کتاب را به پایان رساند و آن را برای چاپ آماده کرد. هرچند این کتاب زمان حیات نویسنده منتشر نشد اما پس از مرگش باعث ماندگار شدن نام او در تاریخ ادبیات شد. 
مرشد و مارگریتا اولین بار از سال 1966 تا 1967 به صورت داستان دنباله‌دار زیر تیغ سانسورچی‌های نظام کمونیستی شوروی سابق در مجله مسکو منتشر شد و سال 1967 به صورت کتاب عرضه شد. از نسخه‌ی سانسور شده‌ی مرشد و مارگریتا با اینکه بخش‌هایی از آن حذف و اسامی بعضی اشخاص و مکان‌ها در آن تغییر داده شده بود؛ به شدت در روسیه استقبال شد. نسخه‌ی کامل کتاب 6 سال بعد به بازار آمد. آمازون مرشد و مارگاریتا  را در فهرست 1001 کتابی که باید قبل از مرگ خواند قرار داده است.
سبک نوشتاری بولگاکف در مرشد و مارگاریتا
بولگاکف، مرشد و مارگریتا را به سبک رئالیسم جادویی نوشته است. سبکی ادبی که در آن، همه‌ی رویدادها در یک قصه واقعی به نظر می‌رسند اما یک عنصر جادویی و غیرطبیعی بین این واقع‌گرایی وجود دارد. انگار افسانه واقعیت باهم  ترکیب شده‌اند. 
بولگاکف هم با  سفر به زمان‌های مختلف در بخش‌های مختلف مرشد و مارگریتا و استفاده از عناصر فانتزی کتاب مرشد و مارگاریتا را به یکی از نمونه‌های مثال‌زدنی سبک رئالیسم جادویی تبدیل کرده است.  
مرشد و مارگریتا از سه مسیر داستانی مختلف تشکیل شده است: سفر شیطان به مسکو،  به صلیب کشیده شدن مسیح در «اورشلیم» در زمان فروانرمایی پونتیوس پیلات و داستان عشق مرشد و مارگریتا. منتقدان می‌گویند او همه این‌ مسیرها را هنرمندانه کنار هم قرار داده تا بتواند دور از تیغ سانسورچی‌های نظام استالینی حرفش را بزند.
در ابتدا شاید مسائل به هم بی ربط به نظر برسند اما کم کم در روند کتاب خواننده متوجه ارتباط میان وقایع خطوط داستانی مختلف می‌شود. مرشد در داستان مرشد و مارگریتا که به عقیده‌ی منتقدان خود بولگاکف است در موازات شخصیت مسیح قرار گرفته است. او در مرشد و مارگریتا با بیان موازی اتفاقات در «مسکو» و«اورشلیم» هدف مهمی را دنبال می‌کند. بولگاکف سعی دارد به خواننده بگوید «اورشلیم» آشوبناک و به‌هم‌ریخته‌ی زمان مسیح همان «مسکو»ی زمانه‌ی خودش است و این‌گونه نگرانی‌هایش را برای سرزمینش بیان می‌کند.
خلاصه داستان مرشد و مارگریتا؛ سه داستان و دو زمانه
مرشد و مارگریتا در دو بخش نوشته شده است. بخش اول کتاب دو خط داستانی دارد. خط داستانی اول در مسکو سال 1930 آغاز می‌شود. شاعری به نام بزدومنی با سردبیری به نام برلیوز نشسته‌اند و درباره‌ی وجود یا عدم وجود «مسیح» صحبت می‌کنند. آن‌ها در همین مکان با ولند که تجسم شیطان در یک جسم انسانی است روبه‌رو می‌شوند. در ادامه داستان می‌فهمیم که ولند همراهانی هم دارند و آن‌ها اتفاقاتی عجیب‌ و غیر طبیعی را در مسکو رقم می‌زنند...
خط داستانی دوم به صلیب کشیده‌شدن مسیح است که ولند آن را برای برلیوز و بزدومنی روایت می‌کند. این بخش از داستان در «اورشلیم» و در زمان فرمان‌روایی پونس پیلات اتفاق می‌افتد. یسوعا ناصری یک زندانی است که متهم شده مردم را تحریک کرده تا پرستش‌گاهی را در اورشلیم آتش بزنند. حکم اعدام او صادر شده و پینوس پیلات باید آن را تایید کند. او درگیری ذهنی شدیدی دارد و احساس وابستگی روحانی به یسوعا رهایش نمی‌کند...
بخش دوم داستان درباره‌ی مارگریتاست، زنی که معشوقه‌ی مرشد است و همین عشق او را واردار می‌کند شوهرش را ترک کند. مرشد نویسنده‌ای است که رمانی درباره‌ی مسیح و پونس پیلات نوشته است.  او رمانش را برای موسه‌ی ادبی که برلیوز سردبیری آن را بر عهده دارد فرستاده است و آن‌ها رمانش را رد کرده‌اند. این اتفاق مرشد را ازلحاظ روانی پریشان می‌کند. نقطه‌ی مشترک بخش اول و دوم داستان شیطان (ولند) است.
میخائیل بولگاکف
میخائیل بولگاکف Mikhail bolgakov نویسنده، نمایشنامه نویس و پزشک روسی است. او پانزدهم می سال 1891 در کیف پایتخت اکراین کنونی که آن زمان قسمتی از امپراطوری روسیه بود به دنیا آمد. او در دانشگاه کیِف؛ پزشکی خوانده است. بولگاکف پس از پایان تحصیلات برای گذراندن دوران خدمت سربازی به روستای نیکلسکی فرستاده شد. او خاطرات این دوران از زندگیش را در کتابی به نام «یادداشت‌های پزشک جوان روستا» نوشته است. میخائیل بولگاکف بعدها پزشکی را کنار گذاشت و فقط به نویسندگی پرداخت و به یکی از چهره‌های مشهور روسیه تبدیل شد. موزه‌ی بولگاکف در روسیه یکی از جذاب‌ترین موزه‌های ادبی جهان است. این موزه که در واقع همان آپارتمان سابق خود نویسنده است، در خیابان بولشایا سادووایای مسکو قرار دارد. در موزه‌ی بولگاکف شما می‌توانید تصاویری از کتاب مرشد و مارگریتا و همچنین المان‌هایی را ببینید که شما را دوباره به فضای کتاب می‌برد. سال 1982 سیارکی به نام بولگاکف - سیارک Bolgakov3469 - نام‌گذاری شد.
از آثار دیگر این نویسنده می‌توان به «دل سگ»، «برف سیاه»، «مرفین» و «تخم مرغ‌های شوم» اشاره کرد که در ایران به فارسی ترجمه و منتشر شده‌اند. بولگاکف سال 1940 در گذشت. گورستان «نوودویچی» مسکو، محل دفن این نویسنده‌ی نام‌دار روس است.
ترجمه مرشد و مارگریتا در ایران؛ از میلانی تا شهدی
مرشد و مارگریتا هم مانند بسیاری از آثار ادبی معروف، چندین بار در ایران به فارسی ترجمه شده است. اولین و معروف‌ترین ترجمه‌ی فارسی مرشد و مارگریتا متعلق به عباس میلانی، پژوهشگر و نویسنده‌ی ایرانی است. عباس میلانی در پیش‌گفتاری که برای ترجمه‌اش نوشته به بهترین شکل داستان مرشد و مارگاریتا را معرفی کرده است.
هرچند بیشتر افراد معتقدند بهترین ترجمه‌ی مرشد و مارگریتا برگردان عباس میلانی است، اما عده‌ای هم خرید ترجمه‌‌ی بهمن فرزانه از این کتاب را توصیه کرده‌اند. بهمن فرزانه نام کتاب را «استاد و مارگریتا» ترجمه کرده است. نشر «شیرمحمدی» هم ترجمه‌ی «سوفیا جهان» از این کتاب را روانه‌ی بازار کتاب کرد.
سال 1394 پرویز شهدی، مترجم پرکار ایرانی مجددا مرشد و مارگریتا را ترجمه کرد. انتشارات مجید (به سخن) این ترجمه را منتشر کرده است. نسخه‌ی الکترونیک  و pdf مرشد و مارگاریتا ترجمه‌ی پرویز شهدی را می‌توانید درهمین صفحه خرید و دانلود کنید.نسخه‌ی الکترونیکی این کتاب قابل استفاده برای موبایل و تبلت است. 
مرشد و مارگریتا در سینما
رمان مرشد و مارگریتا در سینما هم توجه‌های زیادی را به خود جلب کرد  و کارگردان‌های زیادی نسخه‌های اقتباسی از آن ساختند.  اولین بار «الکساندر پتروویچ» سال 1972 فیلم مرشد و مرگاریتا را با اقتباس از این رمان و دقیقا به همین نام و به سبک فانتزی ساخت. نسخه‌ی دیگر مرشد و مارگریتا به کارگردانی «یوری کارا» سال 1994 ساخته شد. این فیلم تا سال 2011 منتشر نشد و تنها در روسیه به شکل خصوصی نمایش داده ‌می‌شد.
شبکه تلویزیونی راسیا-1 هم سال 2005 مجموعه‌ی تلویزیونی‌ای در 10 قسمت 52 دقیقه ای بر اساس این رمان ساخت که با استقبال خوب مخاطبان مواجه شد. «حادثه در یهودیه» هم فیلمی انگلیسی است که سال 1991 بر اساس مرشد و مارگریتا ساخته ‌شد. در این فیلم تنها به قسمت‌هایی از رمان که مربوط به تاریخ مسیحیت است پرداخته شده است.
در بخش‌هایی از مرشد و مارگریتا می‌خوانیم
مارگریتا پروازش را از سر گرفت و دید رهبر ارکستر جاز که می‌کوشید با ارکستری که آهنگ لهستانی را می‌نواخت مبارزه کند، اکنون پشت سر او جنجالی راه انداخته بود و می‌خواست با پرتاب سنج‌ها نوازندگان آن ارکستر را از نواختن بازدارد و آن‌ها هم با اظهار ترسی خنده‌دار سرشان را می‌دزدیدند.
سر انجام رسیدند به پاگرد، همانجایی که «کروویف» شمع به دست توی تاریکی به استقبال مارگریتا آمده بود. اما حالا نور شدیدی که از لوسترهای کریستال خوشه مانند می‌تابید، چشم‌هایشان را خیره کرد. مارگریتا آنجا مستقر شد و ستونی از یاقوت کبود زیر بغلش قرار گرفت.
«کروویف» زمزمه کنان گفت :«اگر واقعا احساس خستگی می‌کنید، می‌توانید به آن تکیه بدهید.»
سیاه‌پوستی بالشتکی را زیر پاهای مارگریتا لغزاند که رویش تصویر سگی با رشته‌های طلا دست دوزی شده بود. آن وقت مارگریتا کوشید با وضوح بیشتری آنچه را دور و برش بود ببیند. «کروویف» و «عزازیل» با حالتی رسمی کنارش ایستاده بودند. کنار «عزازیل» سه مرد جوان حضور داشتند که قیافه‌شان مارگریتا را به یاد «آبادونا» انداخت. نسیم خنکی را پشتش احساس کرد، وقتی برگشت دید از دیواری مرمرین که پشت او قرار داشت، از فواره‌ای نوشیدنی می‌جهد و توی حوضچه‌ای پر یخ می‌ریزد. کنار پای چپش چیزی گرم و مخملین حس کرد، «بهیموت» بود.","['داستان و رمان', 'داستان و رمان خارجی', 'داستان و رمان روسیه']",https://newcdn.fidibo.com/images/books/68358_12909_normal.jpg
بادبادک باز ,خالد حسینی,مهدی غبرائی‌,"۴۶,۲۰۰",نیلوفر," ۷۷,۰۰۰",۱۳۸۵/۱۰/۱۵,فارسی,2.36,۳۶۸ ,978-964-448-297-7,"بادبادکباز شاهکار ادبیات افغانستان در صدسال گذشته!
این رمان شما را با یک نویسنده افغانستانی آشنا می کند که دغدغههایش در نوشتههایش کاملاً مشخص است. خالد حسینی نویسندهای است که با نگارش کتاب توانسته صدای مردم افغان را به گوش جهان برساند. در ادامه با ما همراه باشید تا در مورد کتابی که در دنیا سر و صدای زیادی کرده بیشتر صحبت کنیم.
  درباره کتاب بادبادک باز
کتاب بادبادک باز روایتی از دسامبر 2001 تا مارس 2001 را به مخاطب نشان میدهد. در تمام قسمت های کتاب با روایتی صمیمی و دوستانه مواجه خواهیم بود و مخاطب به سرعت میتوان با برخی قسمت های کتاب همزاد پنداری کند. در ابتدای داستان، امیر شخصیت اصلی داستان که از یک خانواده مرفه و پولدار است از خاطرات 12 سالگیاش میگوید و صحبت کردن او در مورد گذشته ای که راه خود را با چنگ و دندان باز میکند مخاطب را برای شنیدن داستانی که شاید به همین سادگی نتوان از آن عبور کرد آماده می‌کند.
این داستان چهره غمگین کشور افغانستان را در زمان سقوطش نشان می‌دهد. زمانی که سیاست افعانستان با تحولات عجیبی رو به رو میشود و زندگی مردم را به طور کل تغییر میدهد. داستان در عین حال که چهره مردم را در این تغییرات سیاسی نشان می دهد بیشتر متمرکز بر زندگی دو دوست به نامهای امیر و حسن است که در عین حال که با هم بزرگ شده اند و حتی از یک پستان شیر خورده اند تفاوت های چشمگیری در سبک زندگی دارند. امیر از خانواده ای ارباب زاده و پولدار و حسن از خانواده ای رنج کشیده و کم توان به عنوان خدمتکار در خانه امیر و خانوادهاش مشغول است. حکایت دوستی حسن و امیر به خوبی می تواند اختلاف طبقاتی در افغانستان را برای مخاطب به تصویر بکشد، اما این تمام داستان نیست؛ چرا که هدف این رمان 400 صفحهای تنها به این دوستی خلاصه نمی‌شود.
  جملاتی از کتاب بادبادک باز، تصویر سازی های ناب نویسنده
در خلاصه کتاب می توان از جملات خالد حسینی در برخی قسمت های داستان یاد کرد. برخی قسمت های داستان، خواب و بیداری را در هم یکی می کند و مخاطب نمی تواند تفاوت آن دو را به تنهایی تشخیص دهد. چرا که تصویری که خالد حسینی از افغانستان نشان داده به  خودیه خود شبیه یک خواب است تا بیداری!
پیرمردی پای دیواری کاه گلی می نشیند، چشم های نا بینایش مثل نقره مذابی است که ته دو کاسه گود مانده است. پیرمرد فالگیر که روی چوبدستی قوز کرده، دست پینه بسته اش را به گونه های گود افتاده خود می کشد. فنجان ها جلوی ما هستند. حسن سکه ای کف دست چغرش می اندازد. من هم مال خودم را می اندازم. فالگیر پیر زمزمه می کند:«بسم الله الرحمن الرحیم» اول دست حسن را می گیرد. ناخن شاخی اش را در کف دست او به حرکت در می آورد. هی می چرخاند و می چرخاند. بعد همان انگشت را به صورت حسن می برد و همین طور که آهسته رد انحنای گونه ها و و طرح گوش ها را می گیرد، صدای خشک  و خش داری می آورد. قسمت کبره بسته انگشت هایش را به چشم های حسن می کشد. درست همان جا از حرکت می ایستد. لفتش می دهد یکهو قیافه پیرمرد حالی می شود. من و حسن با هم نگاهی رد و بدل می کنیم. پیر مرد دست حسن را می گیرد و سکه را کف دستش می گذارد. رو می کند به من می گوید: تو در چه حالی جوانک؟ از آن طرف دیوار بانگ خروسی می آید. پیرمرد دستش را می آورد جلو و من دستم را عقب می کشم.
توی کولاک گم شدم! باد زوزه می کشد پوره های سرد برف را توی چشم هایم می پاشد. در میان سرما و بوران پاهایم به سختی جلو می رود. سعی می کنم با فریاد زدن به دنبال کمک باشم اما باد فریادهای مرا قورت می دهد و صدایم به کسی نمی رسد. احساس می کنم بین سفیدی برف گم شده ام و دیگر راه نجاتی ندارم این حس با صدای نعره باد در گوشم به کابوسی که به زودی اتفاق می افتد تبدیل می شود.  باد حتی رد پاهایم را پاک می کند و حالا مانند شبحی شده ام که هیچ ردپایی از خود جای نگذاشته است. دوباره فریاد می زنم محکم تر از دفعه قبل اما این بار امید هم مانند ردپایم پاک می شود. یکدفعه صدای ضعیفی به گوشم آشنا می آید. دستم را سپر چشم هایم می کنم و به هر دردسری شده سعی می کنم بنشینم، نگاه می کنم کم کم رنگ ها برایم مشخص می شود و دستی به رویم دراز می شود کف آن دست بریدگی های عمیقی دارد و خون از رگ هایش به روی برف ها سرازیر می شود. آن دست را محکم می گیرم و بلند می شوم. ناگهان دیگر برفی در کار نیست و من در در یک سرزمین سبز رنگ ایستاده ام در سرزمینی که از برف و سرما خبری نیست! آسمان پر است از بادبادک های رنگی که در روشنایی آفتاب می درخشند.
زندگی قبلی تو و زندگی قبلی من! من هم توی همان حیاط بازی کردم سهراب. توی همان خانه زندگی کردم. ولی همه چمن ها از بین رفته و یک جیپ غریبه توی حیاط خانه مان پارک شده که روغنش همه جای آسفالت را کثیف کرده! زندگی قبلی ما رفت سهراب، و همه آدم هایی که در آن خانه بودند یا مرده اند و یا دارند می میرند. حالا فقط من مانده ام و تو. من و تو!
  خالد حسینی، پیام رسان صدای مردم افغانستان در جهان!
خالد حسینی نویسنده جوان افغانستانی است که در سال های گذشته و با نگارش دو رمان جذاب «بادبادک باز» و «هزار خورشید تابان» توانسته خود را در گروه بهترین نویسنده های محبوب در قرن به مخاطبان بشناسد. شاید یکی از دلایل موفقیت داستان های خالد حسینی این باشد که او تمام رمان های خود را به زبان انگلیسی می نویسد و همین نکته در بهتر دیده شدن آثارش اهمیت به سزایی دارد؛ اما این نکته در کنار جذابیت داستان و قلم خوب این نویسنده می تواند ترکیب کاملی برای شهرت کتاب هایش یه حساب بیاید.
جالب است بدانید این کتاب موفق نخستین کتاب نویسنده محسوب می شود که در سال 2003 منتشر شد و پس از انتشار به عنوان سومین اثر پر فروش در کتاب فروشی های آمریکا و اروپا خوش درخشید. همین مسئله موجب شد تا این داستان به 48 زبان ترجمه شود و صدای نویسنده کشور افغانستان به گوش مردم بیشتری از جهان برسد.
موفقیت چشم گیر این کتاب موجب شد تا کارگردانی آمریکایی به نام مارک فورستر برای ساختن فیلم بادبادک باز دست به کار شود. این فیلم در سال 2007 میلادی اکران شد و توانست به خوبی کتابش بین مخاطبان دیده شود.
  سایر آثار خالد حسینی از 2003 تا 2013 میلادی
مردم دنیا خالد حسینی را با کتاب شاهکار بادبادک باز می شناسند، اما بد نیست در مورد دیگر آثار این نویسنده بیشتر بدانیم. «هزار خورشید تابان» نام دومین رمان موفق خالد حسینی است که در سال 2007 منتشر شد و توانست تا سه هفته عنوان پر فروش ترین کتاب در آمریکا رابه نام خود تمام کند. خالد حسینی این کتاب را به دو فرزندش و تمام زنان افغانستانی تقدیم کرده. داستان این کتاب در مورد دو زن به نام های مریم و لیلاست که برای مدتی مجبور هستند با هم زندگی کنند و در طول داستان اتفاقات مختلفی را پشت سر می گذارند.
«کوهستان به طنین آمد» نام جدید ترین و آخرین داستانهای خالد حسینی است که در سال 2013 منتشر شد. گفتنی است این رمان کمی با دیگر آثار این نویسنده متفاوت است و مخاطب با خواندن این رمان با چهره دیگری از قلم خالد حسینی مواجه می شود.
  نقد کتاب بادبادک باز، کتابی که زود تمام میشود!
کتاب بادبادک باز از جمله معدود کتاب هایی است که علی رغم مشهور نبودن نام نویسنده، توانسته به خوبی صدای خود را به گوش ملل مختلف برساند. نویسنده های مختلفی از سراسر جهان نظرات و نقدهایی به این کتاب داشتند که بیشتر این نقدها مثبت به نظر می رسد. برای مثال ایزابل آلنده نویسنده و روزنامه نگار آمریکایی درباره رمان بادبادک باز می گوید:
این داستان از جنس آن داستان های فراموش نشدنی است که تا سال ها با شما خواهد ماند. این رمان استثنایی تمام درون مایه های مهم ادبیات و زندگی را در بر می گیرد: «عشق، افتخار، گناه، ترس، رستگاری. داستان بادبادک باز برایم چنان تأثیر گذار بود که تا مدت ها هر چیزی که بعد از آن می خواندم بی روح به نظر می رسید.»
همچنین گیسل تو در نقد داستان خالد حسینی این چنین نوشته است که: «خالد حسینی در نگارش نخستین رمان خود به موفقیت چشم گیری رسیده است که تنها تعداد انگشت شماری از نویسندگان معاصر به آن دست پیدا کرده اند، در این کتاب نویسنده علاوه بر روایت داستانی آموزنده و دوستانه از نا به سامانی های روزگار افغانستان نوشته و با تصویر سازی این آشفتگی ها توانسته شخصیت های پویا و تاثیر برانگیزی را در ذهن مخاطب بیافریند.»
از نظر گیسل تو تنها ایرادی که می توان به این کتاب گرفت این است که زود تمام می شود.
  بهترین ترجمه کتاب بادبادک باز
دو اثر معروف خالد حسینی یعنی همان بادبادک باز و هزار خورشید تابان به فارسی ترجمه شده و مردم می توانند هر کدام از این کتاب ها را با بهترین ترجمه در اختیار داشته باشند. اما با توجه به اینکه ترجمه های مختلفی از این کتاب در بازار موجود است، مخاطب حق دارد بهترین ترجمه را در اختیار داشته باشد. اما سؤال مهم این است که بهترین ترجمه کتاب بادبادک باز کدام است؟
خوشبختانه انتشارات نیلوفر و مروارید دو ترجمۀ برجسته و روان را از این کتاب در کتاب فروشی ها ارائه کرده اند و مردم می توانند هر کدام از این دو ترجمه را تهیه کنند و از خواندن ترجمه ای روان و سلیس لذت ببرند.
مهدی غبرایی مترجم کاردرستی است که با ترجمه بادبادک باز به زبان فارسی به مردم این امکان را داد تا بتوانند این رمان جهانی را بخوانند. همچنین زیبا گنجی و پریسا سلیمان نژاد نیز ترجمه دیگری از این کتاب را توسط انتشارات مروارید منتشر کردهاند.","['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/1118_75576_normal.jpg
کلیدر ,محمود دولت‌آبادی,,"۲۳,۰۰۰",فرهنگ معاصر,,۱۳۸۷/۱۰/۱۵,فارسی,3.89,۷۵۴ ,978-964-8637-60-1,"زمانی که فهرست‌های آثار ماندگار ادبیات داستانی ایران را با زاویه دیدهای مختلف بررسی می‌کنیم، یکی از نام‌هایی که در تعداد زیادی از این فهرست‌ها دیده خواهد شد؛ رمان کلیدر نوشته محمود دولت‌آبادی است. محمود دولت‌آبادی به همراه هم نسلشان مثل صادق هدایت، صادق چوبک و بزرگ علوی نقش عمده‌ای در شکل‌گیری ادبیات فارسی داشتند. مضامین اجتماعی و سیاسی در ادبیات این نسل از نویسندگان به وضوح دیده می‌شود و دغدغه‌هایی فراتر از نقالی و روایت قصه در کتاب‌هایشان مطرح شده است. اندیشه‌ی تغییر و بهبود شرایط اجتماعی کشور در این نسل منجر به آفرینش آثاری گران‌بها در ادبیات فارسی شد که هنوز هم الهام‌بخش بسیاری از نویسندگان و روشنفکران است.
کلیدر؛ طولانی‌ترین رمان فارسی
کلیدر (Kelidar) داستانی حماسی درباره‌ی زندگی روستایی یک خانواده کرد (کرمانج) ایرانی است که در روستای اطراف سبزوار زندگی می‌کند. داستان و اتفاقات کتاب بر اساس واقعیت شکل گرفته است که روایت زندگی خانواده «کلمیشی گل محمد» قهرمان سبزوار در دوران کودکی دولت آبادی است. کلیدر - که هنوز هم برای بسیاری تلفظ نامشخصی دارد- نام کوهی در اطراف سبزوار است که قصه در آن رخ می‌دهد. با وجود اینکه داستان در بستری از واقعیت روایت شده است اما نویسنده به اقتضای قصه، هرجا که نیاز داشته تخیل خود را وارد داستان کرده است تا کتاب به یک رمان منسجم و گیرا تبدیل شود.
کلیدر دومین رمان بلند جهان پس از کتاب «در جست و جوی زمان از دست رفته» است با تعداد کلماتی بالغ بر 950 هزار کلمه و دولت آبادی 15 سال از عمر خود را صرف نوشتن آن کرده است. کلیدر را «انتشارات فرهنگ معاصر» در 10 جلد به صورت گالینگور و شومیز منتشر کرده است و به تازگی نسخه الکترونیکی کلیدر منتشر شده است.
مجموعه 10 جلدی رمان کلیدر بین سال‌های 1357 تا 1363 منتشر شد. شش جلد ابتدایی کتاب همزمان با انقلاب 57 چاپ شد که به سرعت میان مردم محبوبیت پیدا کرد و پس از انتشار جلدهای پایانی هم محبوبیت خود را حفظ کرد و بین روشنفکران بحث‌های زیادی را راه انداخت. ترجمه آلمانی کلیدر نیز به قلم «زیگرید لطفی» در زوریخ منتشر شد.
سبک نوشتار رمان کلیدر
با وجود اینکه کلیدر داستانی بر پایه‌ واقعیت است، اما دولت آبادی زمان رخداد داستان را برای روایت مناسب‌تر و پیوند زدن آن با جریانات سیاسی قبل از انقلاب 57، به سال‌های 1325 تا 1327 انتقال داد و با این‌کار توانست حزب توده را وارد جریان داستان کند. کلیدر یکی از نمونه‌های ادبیات متعهد است که تلاش می‌کند شکاف میان طبقه‌های مختلف جامعه را از تفکر درباره‌ی مفهوم انقلاب کم کند و مردم را قربانی شرایط اجتماعی جامعه‌شان می‌داند. اوضاع و احوال شخصیت‌های نوشته شده توسط دولت آبادی فارغ از گرایش مذهبی که دارند، بررسی می‌شود و هر کدام از شخصیت‌های نماینده‌ی یک طبقه خاص اجتماعی هستند و یک مبارزه‌ی طبقاتی  واقعی در کتاب به تصویر کشیده شده است.
شخصیت‌های اصلی رمان کلیدر؛ زاده شده از دل واقعیت  
گل محمد شخصیت اصلی داستان کلیدر است. دولت آبادی برای ساخت و پردازش شخصیت گل محمد از کاراکترهای بی‌شماری در طول داستان کمک گرفته است تا به طور غیر‌مستقیم گل‌محمد را به مخاطب معرفی کند. گل محمد و یارانش به عنوان شخصیت‌های اصلی داستان علیه زمین‌داران قیام می‌کنند و به قهرمان روستاییان تبدل می‌شوند. اما پس از این اتفاق مشکلات گل محمد آغاز می‌شود.
مارال دختر جوان کردی است که داستان با حرکت او برای ملاقات پدر و نامزدش دلاور شروع می‌شود. او در ادامه‌ی داستان با گل محمد ازدواج می‌کند و همین موضوع باعث ایجاد کینه دلاور (نامزد سابق مارال) و اختلاف بین اقوام مختلف می‌شود.
ستار جوانی پینه دوز است که گل محمد در یکی از سفرهایش به شهر با او آشنا می‌شود و کسی است که باعث فرار گل محمد از زندان می‌شود. ستار یکی از یاران گل محمد در مبارزاتش علیه اربابان است.
محمود دولت آبادی؛ از بازیگری تا نویسندگی
محمود دولت‌آبادی (Mahmoud Dowlatabadi) از برجسته‌ترین نویسندگان معاصر ایران است که به دلیل ادییات حماسی و منحصر به فردی که دارد از دیگر نویسندگان ایرانی متمایز شده است. او در خانواده‌ای روستایی در اطراف سبزوار به دنیا آمد. زندگی روستایی دوران کودکی و نوجوانی دولت آبادی در ادبیات و مضمون‌هایی که در کتاب‌هایش به آن پرداخته، تاثیر زیادی داشته است. همچنین به دلیل آشنایی پدرش با شعر کهن فارسی، او در جوانی با ادبیات کلاسیک ایران آشنا شد. پس از دوران دبیرستان مشغول به تحصیل در رشته تئاتر شد و نمایشنامه‌هایی از نویسندگان بزرگی مانند «برشت»، «آرتور میلر» و «بهرام بیضایی» را روی صحنه برد و تسلط او را در زمینه‌ی ادبیات کهن و فولکلور بالا برد.
موضوع محوری اکثر کتاب‌های دولت آبادی آزادی اجتماعی، قیام و رنج مردم است. این موضوعات چنان در نوشته‌های دولت آبادی پررنگ بودند که در اوایل دهه‌ی 50 شمسی به زندان افتاد. اتهام او کتاب‌هایش بودند که ساواک همراه با افرادی پیدا می‌کرد که به عنوان مخالفان حکومت دستگیر می‌کرد.
 از کتاب‌های مشهور دولت آبادی می‌توان به «جای خالی سلوچ»، «نون نوشتن»، «طریق بسمل شدن» و «زوال کلنل» اشاره کرد.
همچنین فیلم‌های «خاک» ساخته‌ی «مسعود کیمیایی» براساس داستان «آوسنه بابا حسن» و فیلم «زمستان است» ساخته‌ی «رفیع پیتز» که برگرفته از داستان «سفر» است، بر اساس نوشته‌های دولت آبادی ساخته شده‌اند.  دولت آبادی در سال 2014 برنده نشان شوالیه هنر و ادب فرانسه شد. همچنین او در سال‌های فعالیت ادبی‌اش موفق شده جوایز ادبی «هوشنگ گلشیری» و «من بوکر» را در کارنامه‌ی خود ثبت کند.
نظر بزرگان درباره‌ی کلیدر  
«کریم امامی» مترجم و منتقد هنری درباره اثر ماندگار محمود دولت آبادی می‌نویسد: «کلیدر را می‌توان نقطه اوج رشته آثار پیشین دولت آبادی به حساب آورد که اغلب آنان داستان‌هایی کوتاه درباره مردم زجر کشیده و رنجور دهات خراسان است.». نثر منحصر به‌فرد و شاعرانه کتاب نیز همواره در طول سالیان مورد تحسین منتقدین قرار گرفته است.
«یارشاطر» کتاب را «حماسه‌ای با تصاویر پر بار شعری در جامه نثر» توصیف می‌کند. علاوه بر این نحوه معرفی و پرورش شخصیت‌ها هم در رمان بسیار مورد توجه بوده است. «محمدرضا قانون‌پرور» در کتاب «نوای نقال در کلیدر » شخصیت‌پردازی را این‌گونه روایت می‌کند: «شخصیت‌های داستان پیچیده به تصویر کشیده شده‌اند و نقش حقیقی آن‌ها از طریق ویژگی‌ها و ظاهرشان آشکار می‌شود». «قانون پرور» خلق ریتم‌های زبانی و اوج‌گیری‌های تدریجی داستان را از نقاط قوت آن برشمرده است. تعداد زیادی از منتقدان ادبی کلیدر را زمینه‌ساز تحول در ادبیات داستانی مدرن فارسی می‌دانند. اما تمامی مفسرین و صاحبان‌نظر درباره‌ی کلیدر نظر مثبتی ندارند.
«کریم امامی» نویسنده و منتقد هنری حجم کتاب را بسیار بالا می‌داند و معتقد است کتاب می‌توانست در یک چهارم حجم فعلی نوشته شود. «مهشید امیرشاهی» روزنامه‌نگار، از زبان و لحن نوشتاری رمان انتقاد کرده است و آن‌ را مملو از ایرادهای دستور زبانی، تلفظ و املای نادرست واژگان می‌داند. امیرشاهی معتقد است استفاده از کلمات و اصلاحات فرانسوی و انگلیسی از زبان شخصیت‌های داستان کلیدر با ادبیات روستایی آن‌ها نامتناسب است.
شما می‌توانید برای خرید آنلاین و دانلود کتاب کلیدر نوشته‌ی محمود دولت‌آبادی از همین صفحه‌ی فیدیبو اقدام کنید. 
در بخش‌هایی از رمان کلیدر می‌خوانیم
افتادن، هیچ شکوهی ندارد، آنگاه که جانی از زیر ضربه‌ها به در بردی، تازه هراس آغاز می‌شود. جویده شده‌ای، جای جای زخم بیم در تو بافته می‌شود. احساس اینکه نتوانی برخیزی! احساس دهشتناک. اگر نتوانی برخیزی؟! بیم فردا. این تو را میکُشد. با این همه بر می‌خیزی. نیمه خیز می‌شوی و بر میخیزی. اما همان دم که در برخاستی ترس این داری که نتوانی بایستی. به دشواری می‌ایستی، اما براه افتادن دشواری تازه ایست. یک گام و دو گام. پاها، پاهای تو نیستند. می‌لرزند. ناچار و نومید قدم بر می‌داری. در تو ستونی فرو ریخته است...
سنگ تاب می‌آورد. نعره‌ی آسمان و تابش آفتاب و سرمای نیمه شبانه را تاب می‌آورد. سنگ بر جای چسبیده است. بی جنبشی، سرشت آن است، می‌تواند تا پایان دنیا خاموش نشسته بماند. اما آدم؟ تپش و جنبش را دمی او را وا نمی‌گذارد. چیزی، چیزی شناخته و ناشناخته همواره درون او می‌جوشد. بر افروختگی‌اش را برای همیشه نمی‌تواند پنهان دارد. تاب و دوامش را کش و مرزی نیست. سرانجام فواره می‌زند و از خود بدر میریزد. چشمه گون برون می‌جوشد. با اینکه آرام، آرام‌تر، قطره قطره، دلمایه خود را واپس می‌دهد. به اشکی، به کلامی، یا به فریادی، به تیغه خنجری، به ارژنی یا به شلیکی...
شاید شما تعجب کنی ارباب از حرف من، ارباب؛ اما به عقیده من بیشتر مردم، بیشتر وقت‌ها دروغ می‌گویند. نه بیشتر مردم، که همه مردم همه وقت‌ها دروغ می‌گویند! فقط وقت‌هایی که تنها هستند، ممکن است راست هم بگویند. اما به ندرت! چون آدم وقتی هم که تنها می‌شود، تنهایی‌اش پر است از دروغ‌هایی که در میان جماعت و با دیگران گفته بود. حق هم دارند که دروغ بگویند. ارباب، چون که حقیقت آدم را دیوانه می‌کند","['داستان و رمان', 'داستان و رمان ایرانی']",https://newcdn.fidibo.com/images/books/79469_13896_normal.jpg
بیمار خاموش,الکس مایکلیدیس,ساناز جهان بیگلری,"۱۴,۰۰۰",البرز," ۶۵,۰۰۰",۱۳۹۸/۱۰/۱۵,فارسی,2.13,۳۸۸ ,978-622-235-122-9,"در زندگی خود انسان‌هایی را می‌بینیم که در ظاهر زندگی ارام و بی‌نقصی دارند و آن‌ها را خوشبخت تصور می‌کنیم، نگاه ما نسبت به بسیاری از بازیگران و هنرمندان این‌گونه است. اما گاهی اوقات خبرهای هولناکی درباره زندگی آن‌ها می‌شنویم و پس از آن بهت‌زده و شوکه می‌شویم. ثروت و شهرت لزوما موجب خوش‌بختی انسان‌ها نمی‌شود و بسیاری از افرادی که ظاهری عادی و شاد دارند، ممکن است از افسردگی شدیدی رنج ببرند. کتاب بیمار خاموش داستان فردی به نام آلیشیا برنسون است که به نظر می‌رسد زندگی  زیبایی با همسرش دارد، آن دو با یک‌دیگر در خانه‌ای مجلل در یکی از بهترین محلات شهر لندن زندگی می‌کنند اما تراژدی هولناکی رخ می‌دهد که همگان را دچار شگفتی می‌کند.
درباره کتاب بیمار خاموش، رمانی سرشار از معما
کتاب رمان خاموش یکی از رمان‌های جذاب در ژانر معمایی است، این کتاب توانست به لیست پرفروش‌های نیویوربک تایمز راه پیدا کند، علاوه بر این در سال 2019 نیز توسط کاربران سایت ودریدز به عنوتن بهترین رمان ژانر معمایی شناخته شد. این رمان در همان سال  توانست جایگاه دوم بیشترین فروش کتاب‌های داستانی سایت آمازون را به خود اختصاص دهد.
بیمار خاموش از 6 بخش مختلف تشکیل شده است، قسمت اول که پیشگفتار نام دارد بخشی از دفتر خاطرات آلیشیا برنسون را شامل می‌شود. اما 5 بخش دیگر از زبان یک روان درمانگر به عنوان تئو فیبر روایت می‌شود که به دنبال آن است تا به حقیقت ماجرا پی ببرد.
این رمان در ابتدا دو خط داستانی دارد، یکی از آن‌ها مربوط به تلاش‌های تئو برای فهم حقیقت است، قسمت دوم نیز به بررسی یادداشت‌های آلیشیا مربوط می‌شود. اما در ادامه ، رابطه تئو با همسرش نیز به داستان راه پیدا می‌کند و شرایط را پیچیده می‌کند.
در معرفی کتاب بیمار خاموش لازم است به این نکته توجه داشته باشیم که کتاب فوق یک رمان معما‌گونه و جنایی معمولی نیست و د آن مفاهیم عمیق مربوط به  روان‌شناسی با ظرافت تمام قرار داده شده است که داستان را جذاب‌تر از رمان‌های پلیسی معمول می‌کند. خواننده با مطالعه این کتاب می‌تواند به عمق ذهن آلیشیا سفر کند و او را به خوبی بشناسد.
داستان پر از سرنخ‌های مهم و جذاب است که با کنار هم قرار گرفتن آن‌ها، پایانی بهت‌آور، هیجان انگیز و شوکه‌کننده برای کتاب رقم می‌خورد.
اگر هر روز یک ساعت از زمان خود را به خواندن این رمان اختصاص دهید، مطالعه بیمار خاموش ظرف یک هفته به پایان خواهد رسید.
خلاصه داستان بیمار خاموش
« احساسات ناگفته هیچ‌گاه از بین نخواهند رفت. آن‌ها زنده زنده دفن می‌شوندو  روزی زشت‌تر از روز اول ظاهر خواهند شد.»
آلیشیا برنسون و همسرش گابریل به مدت هفت سال با یک‌دیگر زندگی می‌کردند،  در 25 اوت اتفاق هولناکی رخ می‌دهد، آلیشیا همسرش را با شلیک چند گلوله به قتل می‌رساند، جزئیات مورد اشاره در این پرونده بسیار ناراحت‌کننده هستند، در ابتدا همسایه این خانواده باربی هملن، صدای چند شلیک گلوله را می‌شنود و فورا با پلیس تماس می‌گیرد، سه دقیقه پس از تماس، پلیس به آن‌جا می‌رسد. آن‌ها وارد خانه گابریل و آلیشیا می‌شوند.  آن‌ها آلیشیا را در وضعیتی شوکه کننده مشاهده می‌کنند که روی دست‌هایش بریدگی‌های عمیق و تازه‌ای وجود دارد، آلیشیا دست به خودکشبی زده ولی هنوز زنده است، در همین حین گابریل را نیز روی یک صندلی پیدا می‌کنند، تصورشان در ابتدا این است که گابریل زنده مانده، اما متوجه می‌شوند که به صورت او چندین بار شلیک شده است.
آلیشیا فورا به بیمارستان منتقل می‌شود، هر چند او در برابر تلاش‌های گروه امداد مقاومت می‌کند. با این‌حال او زنده می‌ماند و بابت قتل همسرش متهم می‌شود. اما او در کل این مدت دیگر صحبت نمی‌کند و به طور کلی ساکت است. گاهی لب‌هایش تکان می‌خورند اما حرفی از دهانش خارج نمی‌شود. سکوت پایدار آلیشیا داستان را پیچیده‌تر می‌کند و این ماجرای قتل به صدر اخبار انگلستان راه می‌یابد. این کتاب به احساسات سرکوب شده و فروخورده فردی می‌پرداد که مرتکب قتلی هولناک شده است.
آلیشیا هنگامی‌که شوهرش را به قتل رساند 33 سال داشت، او زنی هنرمند بود که نقاشی می‌کرد و معمولا نمایش‌هایش با استقبال فراوانی روبرو می‌شوند. شوهر او گابریل نیز 44 ساله بود و به عنوان عکاسی سرشناس و حرفه‌ای فعالیت می‌کرد.
آن‌چه که داستان را شگفت‌انگیز و پیچیده می‌کند به مدت زمان بازداشت خانگی آلیشیا مربوط می‌شود. او بی‌درنگ به سراغ بوم نقاشی خود می‌رود و شروع به کشیدن طرحی می‌کند، روش کاری این نقاش معمولا متفاوت بود، او مدت زیادی را برای رسیدن به ایده‌ای جذاب اختصاص می‌داد و طرح‌های اولیه فراوانی می‌کشید اما این‌بار بدون این مقدمات کارش را شروع کرده بود. او تصویری از خودش را بر روی بوم نقاشی کرد و در گوشه سمت چپ آن به حروف یونانی اسم آلکستیس نوشته شده بود.
آلکستیس یک اسطوره یونانی است که در داستانی عاشقانه حضر می‌شود جانش را فدای پادشاه آدمتوس کند.
درباره نویسنده کتاب بیمار خاموش، فیلم‌نامه نویس پرطرفدار
آلکس مایکلیدیس، نویسنده و فیلم نامه نویس شناخته شده بریتانیایی در 4 ستامبر سال 1977 در قبرس دیده به جهان گشود. او پدری یونانی و مادری انگلیسی داشت و پس از طی دوران کودکی خود در قبرس، با خانواده‌اش به بریتانیا مهاجرت کرد. آلکس از کودکی به اساطیر یونانی علاقه قابل توجهی داشت و درباره‌شان مطالعه می‌کرد، آلکس جوان متوجه شد که به ادبیات علاقه بسیار زیادی دارد و به همین دلیل در کمبریج در رشته ادبیات انگلیسی تحصیل کرد و به دنیای نویسندگی راه پیدا کرد. او تحصیلات تکمیلی خود را در رشته فیلم‌نامه نویسی ادامه داد در کارنامه حرفه‌ای این فیلم‌نامه نویس نویسندگی متن شیطانی که تو میشناسی و همکاری در ساخت فیلم‌نامه انگلیسی‌ها می‌آیند، وجود دارد. آلکس در حال حاضر 44 سال دارد  و در شهر  لندن زندگی می‌کند.
رمان بیمار خاموش اولین اثر داستانی بلند این نویسنده است که در آن میتوان علاوه آلکس به اساطیر یونان باستان و روانکاوی را متوجه شد.
ترجمه کتاب بیمار خاموش به فارسی
پس از استقبال بی‌نظیر از این کتاب در دنیای انگلیسی زبان، بیمار خاموش خیلی زود به زبان‌های مختلفی ترجمه شد. کتاب بیمار خاموش توسط ساناز بیگلری و به همت انتشارات البرز ترجمه شده است. این ترجمه نثری روان و قابل فهم دارد.
خواندن کتاب بیمار خاموش را به چه افرادی توصیه می‌کنیم؟
بیکار خاموش برای افرادی که به روان‌شناسی علاقه دارند و طرفدار رمان‌های پیچیده و دارای ژانر معمایی هستند، اثری مناسب و خواندنی خواهد بود. علاوه بر این، طرفداران ادبیات و داستان‌های انگلیسی نیز می‌توانند این اثر را بخوانند.
رمان بیمار خاموش، ماهیتی روان‌شناسنه دارد اگر از این کتاب خوشتان آمده است می‌توانید کتاب اشتیلر اثر ماکس فریش را نیز مطالعه کنید. 
در بخشی از کتاب بیمار خاموش می‌خوانیم
هیچ وقت فکر نمی کردم دلم برای دیدن باران لک بزند. وارد چهارمین هفتة موج گرما شده ایم و انگار آزمون صبرو استقامت را پشت سرمی گذاریم. به نظر می آید هر روز گرم تر از روز قبل است. انگارنه انگار که در انگلستان هستیم.
شبیه آب وهوای کشور دیگری مثل یونان یا جایی شبیه آن است.
الآن در همیستد هیث نشسته ام و این ها را می نویسم. پارک اینجا مثل سواحل دریا یا میدان های جنگ مملو از  صورت های قرمز و بدن های نیمه عریانی است که روی زیراندازها و نیمکت ها ولو شده اند. من زیر ساية درختی نشسته ام. ساعت شش عصراست و هوا رو به خنکی می رود. خورشید آتشین در خط افق آسمان طلایی رنگ پایین رفته و پارک در این نور شکل دیگری به خود گرفته است. سایه ها تاریک تر و رنگ ها روشن تربه نظرمی آیند. طوری کهانگار چمن ها گرفتار شعله های آتش اند.
وقتی به پارک می آمدم کفش هایم را درآوردم و پابرهنه راه رفتم. یاد دوران کودکی ام افتادم که بیرون از خانه بازی می کردم. یاد یک تابستان گرم افتادم. همان تابستانی که مادرم مرد. با پال بیرون از خانه بازی می کردیم. در مزارع طلایی پر از گل های مینا دوچرخه سواری می کردیم و خانه های متروکی را کشف می کردیم که حیاط های ترسناکی تابستان را به خاطر خواهم داشت. مادرم و آن بلوزهای آستین حلقه ای رنگی اش را با آن بندینک های شل و زردرنگی که شبیه خودش نازک و باریک بود. به خوبی به یاد دارم. مادرم مثل پرنده ای کوچک ریزنقش و سبک بود. رادیو را روشن می کرد. من را در آغوش می گرفت و با آهنگ های پاپ دور اتاق می رقصیدیم. به خاطرمی آورم که بوی شامپو و سیگار و کرم دست نیوآمی داد و هميشه با رایحه ای از ودکا همراه بود. چند سالش بود؟
بیست و هشت؟ بیست و نه؟ آن موقع از حالای من جوان تر بود.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/97016_40541_normal.jpg
دایی‌جان ناپلئون,ایرج پزشک‌زاد,,"۳۰,۰۰۰",فرهنگ معاصر," ۷۰,۰۰۰",۱۳۹۶/۱۰/۱۵,فارسی,2.97,۶۹۶ ,978-600-105-119-7,"طنزنویسی در ادبیات ایران سابقه‌ای دیرینه‌ دارد. از زمانی که «عبید زاکانی» منظومه «موش و گربه» را سرود تا امروز، آثار طنز ماندگاری در ادبیات فارسی نوشته شده است. تعداد زیادی از این آثار طنز از سلاح قلم برای بیان ضعف‌های جامعه استفاده کرده‌اند و این شیوه‌ی نقد اجتماعی از ادبیات کلاسیک به ادبیات معاصر هم رسیده است. دایی جان ناپلئون به قلم ایرج پزشکزاد منحصربه‌فردترین داستان معاصر فارسی است که با زبانی طنز مردم و آداب و رسوم عامیانه‌ی جامعه‌ی دهه‌ی چهل ایران را نقد کرده است. 
دایی جان ناپلئون؛کتابی برای همه نسل‌ها
کتاب دایی جان ناپلون My Uncle Napoleon رمانی در قالب طنز است که در سال 1349 چاپ شده است. این کتاب به هشت زبان دنیا ترجمه شده است و ژانر کتاب تلفیقی از ژانر اجتماعی، بلوغ و طنز است.
رمان دایی‌ جان ناپلئون نتیجه‌ی تلفیق داستان عشق ناکام نویسنده با ماجراهای خانوادگی او است. روایت پسری عاشق پیشه به نام سعید است که عاشق دختر دایی‌اش لیلی می‌شود. خانواده‌ی سعید همراه با خانواده دایی‌ جان و چند خانواده‌ی دیگر در باغی بزرگ و چند عمارتی زندگی می‌کنند. ایرج پزشکزاد نویسنده کتاب می‌گوید باغی که داستان در آن روایت می‌شود الهام گرفته شده از باغی است که پزشکزاد کودکی‌اش را در آن گذرانده است. باغی که ارث مادری‌اش بوده و همراه خاله‌ها و دایی‌هایش در آن زندگی می‌کردند.
این کتاب ابتدا در سال 1350 به صورت پاورقی در مجله‌ی فردوسی چاپ شد. پزشکزاد در آن سال‌ها، بخش‌های دایی‌ جان ناپلئون را با نام مستعار «الف. پ. آشنا» چاپ می‌کرد.
کتاب دایی جان ناپلئون آن‌قدر محبوب شد که زمان انتشارش در سال 1352 بلافاصله به چاپ سوم رسید. این رمان با قلمی طنز یک داستان عاشقانه را روایت می‌کند و با قلمی نقاد جامعه‌ی ایران را نقد می‌کند. پزشکزاد درون مایه‌ی اصلی کتاب را «رویارویی طبقه‌ی قدیمی و الگوهای ملی جامعه با جوانان تحصیل‌کرده» می‌داند.
شخصیت‌های دایی‌جان ناپلئون از کجا می‌آیند؟
شخصیت‌پردازی دقیق و روان‌شناسی عمیق شخصیت‌ها باعث می‌شود خواننده فکر کند که ایرج پزشکزاد با این شخصیت‌ها زندگی کرده است اما نویسنده در این‌باره می‌گوید: «همه‌ی رمان دایی جان ناپلئون زاده‌ی تخیل من است و اگرچه شخصیت‌هایش بسیار واقعی و قابل لمسند، اما هیچ کدام وجود خارجی نداشته‌اند.» او تاکید می‌کند: «من برای خلق این شخصیت‌ها چندین شخصیت را با هم ترکیب کرده‌ام و شاید تنها جنبه‌ی واقعی این داستان، روایت عشق سعید به لیلی باشد.»
پزشکزاد در مصاحبه‌ای اعتراف می‌کند که در نوجوانی عاشق دختری هم‌سن خودش می‌شود. او برای رسیدن به معشوق خود رشته‌ی حقوق را انتخاب می‌کند، چون دوره‌ی این رشته از طب -یعنی حوزه تخصصی پدرش- کوتاه‌تر بوده است و پزشکزاد تنها به این صورت می‌توانست زودتر به معشوقش برسد.
ایرج پزشکزاد می‌گوید بخشی از شخصیت دایی‌جان را از پدرش الهام گرفته است: «پدرم با وجود این که طبیب بود، و طبیب فهمیده‌ای هم بود. اما هیچ واقعه‌ای نبود که او از حیطه کار انگلیس‌ها دور بداند و انگلیس‌ها را مسئول آن نداند.»
مش‌قاسم شخصیت مورد علاقه‌ی پزشکزاد در واقع یکی از مستخدمین آشنایان پزشک‌زاد بوده است. نام اصلی این شخصیت مش عباس بوده است که در عالم کودکی پزشکزاد به همه‌ی سوال‌های او و هم‌سن و سال‌هایش پاسخ می‌داد.
منبع شخصیت اسدالله میزرا، در واقع یکی از بستگان ایرج پزشکزاد بود، به نام ابوالفضل میرزا که شخصیتی شوخ و بامزه داشت. شخصیت عمو اسدالله میرزا در کتاب کسی است که در فرنگ تحصیل کرده‌ است و رابطه‌ی خوبی با زن‌ها دارد.
دایی جان ناپلئون؛ داستان بلوغ
کتاب دایی جان ناپلئون یکی از بهترین نمونه‌ داستان‌های فارسی قرن چهارده است. کتاب دایی جان ناپلئون در دسته‌ی داستان‌های بلوغ قرار می‌گیرید. در این ژانر از کتاب‌ها، قهرمان داستان که معمولا نوجوان یا جوان است در طول قصه تغییراتی را پشت‌سر می‌گذارد که سبب رشد و بلوغ شخصیتش می‌شود. کتاب‌های ژانر بلوغ معمولا با ژانرهای دیگر ترکیب می‌شوند. «چهره‌ی مرد هنرمند در جوانی» اثر جیمز جویس و «هری پاتر» اثر جی.کی.رولینگ از بهترین نمونه‌های غربی این ژانر هستند. کتاب دایی جان ناپلئون مثال زدنی‌ترین نمونه‌ی این ژانر در ادبیات فارسی است.  
 خالق دایی جان ناپلئون را بشناسیم
ایرج پزشکزاد Iraj Pezeshkzad یکی از بزرگترین طنز‌نویسان تاریخ ایران است. او بیشتر از شصت سال است که به کار نوشتن مشغول و بیشتر از بیست کتاب نوشته است. ايرج پزشكزاد زندگی‌ هنری خودش را با نوشتن داستان‌های کوتاه برای مجلات و ترجمه‌ی نوشته‌های ولتر و مولیر و چند رمان تاریخی آغاز کرد.
او در مجله‌ی فردوسی ستون طنزی به نام «آسمون و ریسمون» داشت که مطالب طنزش را هر هفته در آن چاپ می‌کرد. آثار ایرج پزشکزاد به سه دسته‌ی کلی تقسیم می‌شوند: طنز، تاریخی و ترجمه. «ماشالله خان در بارگاه هارون‌الرشید» ،«شهر فرنگ از همه رنگ» و «ادب مرد به ز دولت اوست» نمونه‌هایی از کتاب‌های طنز او هستند.
ایرج پزشکزاد مانند قهرمان داستانش، سعید، در خانواده‌ای بزرگ و اشرافی به دنیا آمد. او تحصیلاتش را در فرانسه تکمیل کرد و مدتی در دادگستری مشغول به کار بود. سپس به دلیل دانش بالایی که در زبان داشت به خدمت در وزارت امور خارجه پرداخت. کتاب دایی جان ناپلئون، محصول سال‌هایی است که او در اتریش معاون سرکنسولگری بود.
پزشکزاد منبع اصلی الهامش را سعدی، سلطان سخن، می‌داند. او کتابی را به نام «طنز فاخر سعدی» در سال 1381 نوشت و در آن لحن طنز سعدی در بوستان و گلستان را بررسی کرد.
ترجمه‌های مختلف رمان دایی جان ناپلئون
رمان دایی جان ناپلئون تاکنون به هشت زبان زنده‌ی دنیا ترجمه شده است. اولین ترجمه‌ی این کتاب به زبان روسی بود که در سال 1981 منتشر شد. بعد از آن ترجمه، دیک دیویس کتاب دایی جان ناپلئون را به انگلیسی ترجمه کرد. دیویس با مهارت زیادی توانست طنز داستان پزشکزاد را در نسخه‌ی انگلیسی هم حفظ کند. دیویس درباره‌ی کتاب دایی جان ناپلئون معتقد است: «این رمان صفات زیادی دارد که آن را تبدیل به یک شاهکار می‌کند، طنز فوق العاده‌ی پزشکزاد این کتاب را به یکی از مهم‌ترین کتاب‌های قرن بیستم تبدیل می‌کند.» او می‌گوید: « من این کتاب را ترجمه کردم تا دیدگاه غرب را به ایرانیان پس از انقلاب تغییر دهم.»
دیویس ترجمه‌ی دیالوگ‌های مش قاسم را سخت‌ترین بخش ترجمه کتابش می‌داند. او می‌گوید همه‌ی دیالوگ‌های مش قاسم را حداقل سه بار بازنویسی کرده است. بار اول آن‌ها را با لحن روستایی که در انگلستان در آن بزرگ شده بود نوشته است، اما بعد از بازبینی آن فهمید که اصل مطلب خوب به مخاطب القا نمی‌شود. دیویس بار دوم این دیالوگ‌ها را به زبان انگلیسی ساده ترجمه کرد اما بازهم دلش راضی نشد. او بار آخر برای ترجمه‌ی دیلوگ‌های مش قاسم از تلفیق این دو لحن استفاده کرد و در آخر کتاب را با همین لحن منتشر کرد.
سریال دایی جان ناپلئون؛ ماندگارترین سریال ایرانی
نثر کتاب دایی جان ناپلئون، در واقع ماندگار‌ترین فیلم‌نامه‌ی سریال تاریخ تلویزیون ایران را رقم زد. ناصر تقوایی با نوشتن فیلم‌نامه‌ی سریال دایی جان ناپلئون از روی متن اصلی کتاب و بعد کارگردانی این اثر در سال 1355 شاهکار پزشکزاد را به شاهکار تلویزیون تبدیل کرد.
تیم بازیگری این سریال بسیار حرفه‌ای و دقیق انتخاب شده بودند. انتخاب دقیق بازیگران همراه شخصیت پردازی بی‌نظیر ایرج پزشکزاد باعث شد، شخصیت‌های خلق شده در این سریال تلویزیونی از خالق کتاب مشهورتر باشند. غلامحسین نقشینه در نقش دایی جان، پرویز فنی زاده در نقش مش قاسم و پرویز صیاد در نقش اسدالله میرزا ایفای نقش کرده‌اند. محل تصویربرداری این سریال خانه و باغ اتحادیه بود که صاحب اصلی این ملک امین السلطان نام داشت. این خانه در سال 1394 توسط شهرداری تهران خریداری شد.
در بخشی از دایی جان ناپلئون می‌خوانیم
سعی کردم کلیه اطلاعاتم را درباره‌ی عشق بررسی کنم. متاسفانه این اطلاعات وسیع نبود. با اینکه بیش از سیزده سال از عمرم می‌گذشت تا آن موقع یک عاشق ندیده بودم. کتابهای عاشقانه و شرح حال عشاق هم آن موقع خیلی کم چاپ شده بود. تازه نمی‌گذاشتند همه‌ی آن‌ها را ما بخوانیم. پدر و مادر و بستگان، مخصوصا دایی جان که سایه‌ وجودش و افکار و عقایدش روی سر همه افراد خانواده بود، هر نوع خروج بدون محافظ از خانه را برای ما بچه‌ها منع می‌کردند و جرأت نزدیک شدن به بچه‌های کوچه را نداشتیم. رادیو هم که خیلی وقت نبود افتتاح شده بود، در دو سه ساعت برنامه روزانه‌ی خود مطلب مهمی نداشت که به روشن شدن ذهن ما کمک کند.
در مرور اطلاعاتم راجع به عشق در وهله‌ی اول به لیلی و مجنون برخوردم که قصه‌اش را بارها شنیده بودم. ولی هرچه زوایای مغزم را کاوش کردم دیدم چیزی راجع به طرز عاشق شدن مجنون به لیلی نشنیده‌ام. فقط می‌گفتند مجنون عاشق لیلی شد.
اصلا شاید بهتر بود در این بررسی پای لیلی و مجنون را به میان نمی‌کشیدم. زیرا هم‌اسم بودن لیلی و دختر دایی جان احتمالا بدون اینکه خودم بدانم در استنتاج‌های بعدیم موثر بود. اما چاره‌ای نداشتم مهمترین عشاق آشنایم همین لیلی و مجنون بودند. غیر از آن‌ها از شیرین و فرهاد هم مخصوصا از طرز عاشق شدن آن‌ها چیز زیادی نمی‌دانستم. یک داستان عاشقانه هم که در پاورقی یک روزنامه چاپ شده بود خوانده بودم ولی چند شماره اولش را نخوانده بودم و یکی از همکلاسی هایم برایم تعریف کرده بود. در نتیجه شروع ماجرا را نمی‌دانستم.  
فیدیبو منبع مناسبی برای دانلود کتاب و pdf دایی جان ناپلئون است.
 ","['داستان و رمان', 'داستان و رمان ایرانی']",https://newcdn.fidibo.com/images/books/81059_78299_normal.jpg
خوب‌های بد,سومان چینانی,نعیمه حسینی,"۳۳,۰۰۰",پرتقال," ۶۸,۰۰۰",۱۳۹۹/۰۱/۱۵,فارسی,6.34,۵۳۳ ,978-600-8111-97-9,"هر چهار سال یک‌بار در یازدهمین روز یازدهمین ماه، اتفاق هولناکی در روستا رخ می‌دهد. روستاییان باور دارند که مدیر یک مدرسه اسرارآمیز به دهکده آن‌ها می‌آید و دو دختر بالای 12 سال را با خود می‌دزدد. یکی از آن‌ها قرار است کارهای نیک یاد بگیرد و با شاهان و انسان‌های بزرگ نشست و برخاست کند و دیگری قرار است جادو و طلسم بیاموزد و به وسیله آن مردم را لعن و نفرین کند و نگذارد روز خوشی داشته باشند. هر چهار سال یک بار دو نفر از دختران یا پسران روستا به اساطیر و افسانه‌ها می‌پیوندد. همگان می‌گویند که اولین بار چنین اتفاقی در دویست سال پیش رخ داده است.
کتاب خوب‌های بد بدهای خوب به یکی از این ربوده شدن‌ها و رویدادهای پس از آن اشاره می‌کند. رویدادی که به نظر می‌آید با اتفاقات سری‌های گذشته تفاوت بیشتری دارد و انگار جای دو نفر عوض شده است.
خوب های بد بدهای خوب، افسانه‌ای مرموز
کتاب خوب های بد بدهای خوب، ماجراهای سوفی و آگاتا است که در روستای گاوالدون زندگی می‌کنند. این داستان فانتزی بر پایه باور به ثنویت ساخته شده است. در چنین باوری علاوه بر وجود قدرت خیر، نیروهای شرور نیز وجود دارند. داستان از این قرار است که هر 4 سال یک‌بار مدیر مدرسه‌ای جادویی به این روستا می‌آید و دو نفر را با خود می‌برد. مردم به تدریج متوجه شده‌اند که یکی از بچه‌ها فرزند خوب و مودبی است که بزرگ‌ترها احترام می‌گذارد و ظاهر زیبایی دارد. اما بچه دیگر این‌گونه نیست، ظاهر خوبی ندارد و معمولا با دیگران دعوا می‌کند.
مردم روستا باور دارند که ماجرای ربودن کودکان از 200 سال پیش آغاز شده است. آن‌ها در ابتدا فکر می‌کردند که این یک ربایش یا گم شدن عادی است و می‌گفتند که احتمالا خرس‌ها کودکان را خورده‌اند یا راهزنان آن‌ها را به جاهای دوری برده‌اند. اما تکرار این اتفاق در تاریخی خاص، شک آن‌ها را به تدریج بیشتر کرد. علاوه بر این با گذشت زمان، وقتی کودکان کتاب‌های داستان را می‌خواندند متوجه شباهت بعضی از شخصیت‌های اصلی افسانه‌ها با دوستان مفقودشان می‌شدند. اطلاعیه‌هایی که در آن عکس کودکان گم شده ثبت شده بود هنوز وجود داشت. وقتی بچه‌ها کتاب‌های داستانشان را باز می‌کردند بچه‌های دزدیده شدده در افسانه‌ها پیدا می‌شدند. جک صاحب لوبیای سحرآمیز و آنگس آن غول گوش‌دراز و کک‌مکی هر دو در یک روز ربوده شده بودند. بعدها بچه‌ها صورت‌ها آشناتری را به والدین خود نشان می‌دادند.
شاید برایتان سوال پیش بیاید که چرا مردم روستای گاوالدان این سرزمین را ترک نمی‌کردند واقعیت این است که آن‌ها متوجه شده بودند که در محاصره یک جنگل تاریک و اسرارآمیز قرار گرفته‌اند و از هر راهی که به سوی جنگل بروند در انتها به روستای خودشان بازمی‌گردند. مردم تقریبا پذیرفته بودند که دزدیده شدن دو کودک امری اجتناب‌ناپذیر است به همین خاطر تمام تلاششان این بود که فرزندان خودشان را از دست ندهند. در یازدهمین روز یازدهمین ماه، همه اعضای خانواده‌ها خودشان را با سلاح و مشعل، مسلح می‌کردند مادران موهای فرزندان زیبایشان را به بدترین شکل ممکن می‌تراشیدند، آن‌ها را در گل می‌انداختند، صورت و دندان‌هایشان را سیاه می‌کردند و از آن‌ها می‌خواستند که بی‌ادبی کنند و کارهای اشتباه انجام دهندو خودشان فرزندانشان را نفرین می‌کردند. از سوی دیگر به تن فرزندانی که زیبا نبودند لباس‌های شیک می‌پوشاندند و آن‌ها را به کلیسا می‌بردند تا پدر روحانی در حقشان دعا کند. همه تلاش‌ها معطوف به این بود که بتوانند مدیر مدرسه را گول بزنند.
با وجود آن‌که همه از ربوده شدن به دست مدیر مدرسه هراس دارند،  سوفی علاقه‌مند است تا به آن مدرسه اسرارآمیز برود و در آن‌جا به نیروهای خیر خدمت کند تا بتواند در افسانه‌ها جاودان شود. او برای این کار نقشه‌های زیادی کشیده است و از یک ماه پیش تلاش کرده تا کارهای خوب انجام دهد و با دیگران خوش‌برخورد و مهربان باشد. او بارها قصد داشته که بر سر همکلاسی‌هایش فریاد بزند اما با بردباری و زدن یک لبخند کوچک، مانع از دعوا شده است. در این مدت هم با استفاده از ماسک‌های طبیعی و گیاهی صورتش را زیبا و جذاب‌تر از گذشته کرده تا بتواند نظر مدیر مدرسه جادوگری را به خود جلب کند. سوفی دوستی به نام آگاتا نیز دارد که زندگی‌اش پر از مشکل است، آگاتا و خانواده‌اش در نزدیکی قبرستان زندگی می‌کنند. این دختر چندان زیبا نیست و رفتارهای عجیبی دارد، مثلا برای تولد سوفی به او قورباغه مرده‌ای هدیه داد یا در انشای کلاسش پایان داستان سفیدبرفی را این‌گونه رقم زد که در آن سفیدبرقی توسط گرگ‌ها خورده می‌شود. او همیشه لباس‌های سیاه و تیره می‌پوشد و انسانی غمگین است. سوفی تلاش دارد تا بواند با آگاتا به آن مدرسه جادویی برود و خودش به پری و دوستش به یک ساحره بدل شود. اما پس از آن‌که آن دو توسط مدیر مدرسه انتخاب می‌شوند اتفاقاتی خلاف میل سوفی رخ می‌دهد و به تدریج پی می‌بریم که داستان پیچیده‌تر از این حرف‌هاست. کتاب خوب های بد بدهای خوب یک مجموعه 3 جلدی است که نخستین جلد آن به وضعیت مدرسه نیروهای خیر و شرور اختصاص دارد، جلد دوم آن که دنیای بدون شاهزاده‌ها نامیده می‌شود و جلد سوم نیز یک پادشاه واقعی نام دارد.
سومان چینانی، خالق شخصیت‌های منفی اما دوست داشتنی
سومان چینانی نویسنده و فیلم‌ساز آمریکایی است که کتاب‌هایش تم تخیلی و ماجراجویی دارند و مناسب خواندن کودکان و نوجوانان هستند. این نویسنده به خانواده‌ای هندی آمریکایی تعلق دارد و در شهر میامی ایالت فلوریدا به دنیا آمده است.
او توانسته است که در دانشگاه‌های کلمبیا و هاروارد در رشته ادبیات انگلیسی درس بخواند. از سومان کتاب‌های فانتزی دیگری نظیر خواهران گاوالدون، سال‌های کملات و دو ملکه نیز به فارسی ترجمه شده است.
درباره ترجمه کتاب خوب‌ های بد بدهای خوب
خوب‌های بد بدهای خوب اولین و مشهورترین کتاب سومان چینانی تاکنون در 3 میلیون نسخه به فروش رسیده است، این کتاب توانست به لیست پرفروش‌ ترین آثار نیویورک تایمز راه پیدا کند و به بیش از 28 زبان زنده دنیا ترجمه شود. این کتاب توسط خانم نعیمه حسینی و به همت نشر پرتقال به فارسی ترجمه شده است که  ترجمه روان و ساده‌ای دارد. شما می‌توانید خلاصه کتاب را به عنوان نمونه در همین صفحه از وبسایت فیدیبو مشاهده کنید. 
خواندن کتاب خوب‌های بد بدهای خوب را به چه افرادی توصیه می‌کنیم؟
این کتاب برای تمامی کسانی که به داستان‌های فانتزی علاقه‌مند هستند مناسب و جذاب است. این کتاب را برای گروه سنی نوجوانان نوشته‌اند اما بزرگسالان نیزبه آن علاقه زیادی دارند. کتاب فوق می‌تواند ذهن خواننده را به خود درگیر کند و او را به فکر وادارد. توصیف فضاها و اتفاقات در این به صورت مناسبی انجام شده است که هم حس را منتقل کند و هم خسته کننده و کسالت‌آور نباشد. اگر به شخصیت‌های افسانه‌ای و اسطوره‌ای علاقه‌مند هستید در این کتاب اسم زیادی از آن‌ها خواهید شنید.
در بخشی از کتاب خوب های بد بدهای خوب می‌خوانیم:
آگاتا خواست حرفی بزد تا فضای بینشان آرام‌تر شود: « دیگه کی تو گروه ماست؟»
سوفی جواب نداد. جوری وانمود کرد که انگار اصلا آن‌جا نیست.
آخرین کلاس آن روز یعنی«زنده ماندن در افسانه ها»» تنها کلاس مشترک بین خوب ها و شرورها بود. پروفسور دووی دستور داده بود پسرها هميشه اسلحه های شخصی شان را به سلاح خانه تحویل دهند. چون شمشیر تیدروس یکی از کله اژدری ها را مصدوم کرده بود و بانو لسو خیلی عصبانی بود. بعد. بچه های هر دو مدرسه به سمت دروازه های جنگل آبی رفتند تا با همراهی پری ها به گروه های جنگلی تقسیم شوند؛ هشت هميشه و هشت هرگز در هر گروه. وقتی رهبر گروه همه ی بچه ها تعیین شد.(یک غول برای گروه ۰۲ یک سینتار برای گروه ۰۸ یک کوتوله برای گروه ۱۲)»
آگاتا و سوفی اولین نفراتی بودند که زیر پرچم عدد ۳ به آنجا رسیدند.
آگاتا درباره ی لبخندهاء ماهی ها و آتش ها و مهم تر از همه پسر ملعون شاه آرتور کلی حرف داشت که به سوفی بزند.
اما سوفی حتی به او نگاه هم نمی کرد.
آگاتا التماس کرد:«نمی شه بریم خونه؟»
سوفی با عصبانیت گفت: «اتفاقاً بهتره تو بری خونه. قبل ازاینکه مردود بشی یا تبدیل بشی به موش کور! تو اشتباهیرفتی به مدرسه ی من!»
«پس چرا نمی ذارن جاهامون رو عوض کنیم؟»
سوفی چرخی زد:«چون تو... چون ما...»
آگاتا چشم غره رفت: «باید بریم خونه.»
 سوفی مهربان ترین لبخندی که در توانش بود را به او زد:«دیر یا زود می فهمن چی درسته.»
صدایی توی گوششان پیچید:«به نظر من که زود می فهمن.»
به طرف تدروس برگشتند که پیراهنش سوخته بود. چشم هایش پف کرده بود و زیرشان کبود شده بود.
آگانا تف کرد و گفت: «اگه تنت می خاره که یه کسی رو بکشی» پیشنهاد می دم خودت رو ناکار کنی!»",['کودک'],https://newcdn.fidibo.com/images/books/99488_41866_normal.jpg
عاشقانه شرق بهشت,جان اشتاین بک,پرویز شهدی‌,"۲۵,۰۰۰",مجید," ۱۴۹,۰۰۰",۱۳۸۷/۱۲/۱۵,فارسی,4.73,۷۸۴ ,978-964-453-101-9,"صفات منفی انسانی و نبرد بی‌پایان خیر و شر هم‌چنان یکی از مضامین اصلی نوشته‌ها و آثار هنری است. در رمان شرق بهشت، جان اشتاین بک با الهام از داستان «هابیل» و «قابیل» سعی در نشان دادن تبعیض‌های خانوادگی و حسد بین برادران دارد. ، جان اشتاین در کتاب شرق بهشت تلاش کرده است تا دوباره انسان را در موقعیت انتخاب بین خیر و شر قرار دهد و نشان دهد که نیکی همیشه برنده‌ی این میدان مبارزه نیست.
‌درباره‌ی رمان عاشقانه شرق بهشت اثر جان اشتاین بک
کتاب شرق بهشت یکی از شاهکارهای نویسنده‌ی آمریکایی، جان اشتاین بک است. او در این رمان زندگی پیچیده‌ی دو خانواده به نام‌های همیلتون و تریسک را توصیف می‌کند که با تبعیض‌های رفتاری در قبال فرزندان خود چگونه موجب از هم گسستگی آنها می‌شود. کتاب شرق بهشت یکی از بهترین آثار جان اشتاین بک است. با اقتباس از این رمان، فیلمی با عنوان شرق بهشت توسط الیا کازان کارگردان برجسته‌ی آمریکایی ساخته شد. این قیلم توانست جوایز زیادی از جمله اسکار بهترین بازیگر مکمل زن و اسکار بهترین بازیگر مکمل زن  در جشنواره «گلدن گلاب» و «کن» را از آن خود کند.
خلاصه داستان شرق بهشت
شرق بهشت داستان دو نسل را در دو بازه زمانی متفاوت روایت می‌کند. خانواده اول، خانواده سایروس تراسک و خانواده‌ی دوم همیلتون‌ها هستند .در هر دو خانواده توصیف شده، پدران به یکی از فرزندان خود بیشتر توجه دارند. در خانواده تراسک، سایروس، آدام را به چارلز ترجیح می‌دهد و آدام هم زمانی‌که که پدر می‌شود به مانند سایروس، به یکی از فرزندان خود به نام آرون نسبت به دیگری توجه بیشتری می‌کند. در همین جای داستان زمینه‌های ناتوریستالی کتاب مشخص می‌شود و کتاب تبعیض بین فرزندان را وراثتی نشان می‌دهد
جان اشتاین بک در داستان خود نشان می‌دهد هر یک از پدرها دلیل خاصی برای این تبعیض ندارند و  ما رفتار او موجب ایجاد حسادت و اختلاف میان فرزندانشان می‌شود و شخصیت‌های داستان بر اساس همین تبعیض‌ها تصمیمات درست و غلط اتخاذ می‌کنند.
 ‌درباره‌ی جان اشتاین بک نویسنده‌ی رمان عاشقانه شرق بهشت
جان اشتاین بک، در سال 1902 در «سالیناس» کالیفرنیا به دنیا آمد. او ابتدا به دانشگاه استنفورد رفت تا ادبیات انگلیسی بخواند اما درس را رها کرد و به نیویورک رفت. اشتاین بک در نیویورک مدتی روزنامه نگاری کرد اما دو سال بعد دوباره به کالیفرنیا بازگشت و شغل‌های کارگری را امتحان کرد. مدتی نگهبانی خانه‌ای را پذیرفت و در همین زمان بود که توانست کتاب‌های زیادی بخواند. جوانی اشتاین بک همزمان با انقلاب صنعتی و مدرنیسم شده بود و چون اشتاین بک خود مشغول به کارهای کارگری بود بسیار به درد و رنج انسان‌های طبقات پایین جامعه می‌اندیشید و این موضوع دستمایه‌ی تمام آثار او به شمار می‌آید.
سبک، آثار و افتخارات جان اشتاین بک
جان اشتاین بک یکی از بزرگترین نویسندگان مکتب «ناتورالیسم» آمریکا است که در آثارش زندگی روزمره مردم و جبر مسلط بر آن‌ها نشان داده می‌شود. رمان‌های جان اشتاین بک یکی از انسانی‌ترین داستان‌های جهان است که رنج طبقات پایین و کارگری را به خوبی بیان می‌کند. از دیگر آثار مهم او می‌توان به «خوشه‌های خشم» و «چمن‌زارهای بهشتی» اشاره کرد. پس از انتشار رمان «خوشه‌های خشم»، جان اشتاین بک موفق به کسب جایزه «پولیتزر» شد. همچنین او به دلیل انتشار کتاب‌های انسان دوستانه و سبک نوشتن منحصر به فردش در سال 1962 برنده جایزه «نوبل» شد.
ترجمه‌ی رمان عاشقانه شرق بهشت به فارسی
پرویز شهدی از مترجمین پیشکسوت ایرانی است که در سال 1315 در شهر مشهد به دنیا آمد. او تحصیلات خود را تا مقطع دبیرستان در مشهد خواند و در رشته‌ی زبان و ادبیات فرانسه در دانشگاه تهران پذیرفته شد. شهدی مدرک کارشناسی ارشد خود را از دانشگاه سوربن فرانسه اخذ نمود و سال‌ها در این کشور اقامت گزید. این مترجم برجسته آثار زیادی را به زبان فارسی ترجمه کرده است که از میان آنها می‌توان به کتاب‌های «طاعون» نوشته‌ی آلبر کامو، «نمایشنامه باغ آلبالو» اثر آنتوان چخوف و «جنایت و مکافات» نوشته‌ی ایتالو کالوینو اشاره کرد. انتشارات مجید کتاب شرق بهشت را با ترجمه‌ی پرویز شهدی عرضه کرده و در اختیار علاقه‌مندان قرارداده است.
چرا باید کتاب شرق بهشت را خواند؟
کتاب شرق بهشت در دسته‌ی کتاب‌های داستان‌های آمریکایی قرن بیستم قرار دارد. کتاب شرق بهشت مناسب برای گروه سنی بزرگ‌سال است. تعداد صفحات نسخه‌ی چاپی کتاب 784 صفحه است که با مطالعه‌ی روزانه 20 دقیقه می‌توانید این کتاب را در 39 روز بخوانید. کتاب شرق بهشت جزو کتاب‌های حجیم و بلند با موضوع داستان‌های آمریکایی قرن بیستم است. این کتاب برای افرادی که وقت بیشتری برای مطالعه دارند و می‌خواهند در زمینه‌ی  داستان‌های آمریکایی قرن بیستم زمان بیشتری را به مطالعه اختصاص دهند انتخاب مناسبی است.
‌در بخشی از کتاب شرق بهشت می‌خوانیم
اعضای خانواده هامیلتون مردمان عجیبی بودند. عصبی و حساس مثل سیم‌های یک ساز. بعضی از آن‌ها اگر کمی بیشتر کشیده می‌شدند، از هم می‌گسستند. همه جای دنیا چنین آدم‌هایی پیدا می‌شوند. میان دخترها، اونا از همه بیشتر مایه نشاط ساموئل بود. از همان بچگی اشتهای عجیبی به دانستن داشت مثل اشتهایی که همه بچه‌ها به نان برشته کره و مربا مالیده شده به هنگام عصرانه دارند. اونا و پدرش با هم تبانی می‌کردند؛ کتاب‌هایی می‌خریدند. آن‌ها را می‌خواندند و نظرهاشان را درباره مطالب آنها با یکدیگر رد و بدل می‌کردند.
او جدی ترین فرزند خانواده هامیلتون بود. با پسر جوانی آشنا شد که انگشت‌هایش از مواد شیمیایی لک شده بود - بیشتر وقت‌ها از نیترات نقره - و با او ازدواج کرد. شوهرش از آن آدم هایی بود که با تهیدستی زندگی می‌کنند تا دچار کودنی ناشی از ثروت نشوند. رشته مورد علاقه‌اش عکاسی بود. چنین عقیده داشت که دنیای بیرون می‌تواند با رنگ‌هایی که چشم تشخیص می‌دهد. روی کاغذ عکاسی ثبت شود.
اسمش اندرسن بود و کمتر اهل معاشرت. مثل بسیاری از محقق‌ها از خطر کردن هراس داشت. روش مکاشفه را نمی‌پسندید. پله‌ای برای خودش می‌تراشید. روی آن می‌نشست و به تراشیدن پله بعدی می‌پرداخت. مثل کوه نوردانی که از یخچال‌های طبیعی بالا می‌روند. نسبت به افراد خانواده هامیلتون که گمان می‌کردند بال دارند و خیلی وقت‌ها هم سقوط می‌کردند و سرشان به شدت به سنگ می‌خورد احساس انزجاری ناشی از نوعی ترس داشت.
اندرسن هرگز نه سقوط کرد نه لغزید و نه پرواز کرد. به کندی به سوی قله رفت. و این طور که تعریف می‌کنند. آنجا به هرچه می‌خواست رسید: فیلم رنگی. به این علت با اونا ازدواج کرد که جدی‌تر و خوددارتر از دیگران بوده و این امر باعث اطمینان خاطر او بود. از آنجا که از خانواده همسرش هم می‌ترسید و هم نگران بود، زنش را به نقطه ای دورافتاده، نزدیک مرز آریگون برد. در آنجا کنار شيشه‌های دارو و کاغذهای عکاسی‌اش زندگی گوشه گیرانه‌ای را گذراند.
آن‌چه در بالا خواندید بررسی و نقد کتاب شرق بهشت اثر جان اشتاین بک بود. خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی داستان‌های آمریکایی قرن بیستم می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.","['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/7006_49839_normal.jpg
دنیای معرکه‌ی تام گیتس,لیز پیشون,آتوسا صالحی,"۴۵,۰۰۰",افق," ۷۵,۰۰۰",۱۳۹۵/۰۱/۱۵,فارسی,24.09,۲۵۶ ,978-964-369-987-1,"تام گیتس گفته این کتاب را نخوانید اگر شما:
۱-خواهر بداخلاق من دلیا هستید.
۲- مارکوس ملدور هستید (که کودن است)
۳-خانم ورثینگتن هستید که سبیل دارد!
خب از روی همین جمله‌ها می‌شود حدس زد که با چه کسی طرف هستیم. تام گیتس پسر بامزه و جذابی است که از مدرسه فراری است و از نقاشی کشیدن لذت می‌برد. این شخصیت دوست‌داشتنی، شخصیت اصلی مجموعه‌ی تام گیتس است که لیز پیشون نوشته است و با آن دوست جدید و جذابی به همه‌ی بچه‌های دنیا داده است. راستی تام گیتس خوانش پریشی دارد، این اسمی است که روی آدم‌هایی که در خواندن کمی کمبود توجه دارند گذاشته‌شده، البته این مسئله‌ی خیلی مهمی نیست آدم‌های موفقی هم هستند که با این مشکل دست‌وپنجه نرم می‌کنند، مثلاً خود خانم لیز پیشون نویسنده‌ی داستان تام گیتس!
‌درباره‌ی کتاب دنیای معرکه‌ی تام گیتس اثر لیز پیشون
کتاب دنیای معرکه‌ی تام‌ گیتس با عنوان اصلی «the brilliant world of tom gates» سال ۲۰۱۱ منتشر شد. این کتاب اولین جلد از سری کتاب‌های تام گیتس است. این مجموعه کتاب دوست‌داشتنی تا این لحظه ۱۸ جلد دارد و بیشتر از ۱۸ میلیون نسخه از آن در سراسر جهان فروخته‌شده است.
مجموعه کتاب‌های تام‌گیتس از زبان خود این شخصیت نوشته‌شده‌اند. این مجموعه همچنین تصویرسازی‌های زیادی دارد که در واقع نقاشی‌های تام گیتس هستند که برای توضیح بهتر وقایع رسم شده‌اند. از میان ۱۸ جلد کتاب تام‌گیتس ۱۴ تا از آن‌ها در ایران ترجمه و منتشرشده‌اند که عنوان آن‌ها به شرح زیر است:
۱-دنیای معرکه‌ی تام گیتس
۲- بهانه‌های باحال و چیزهای جالب دیگر
۳- همه‌چیز عالی است (یک‌جورهایی)
۴- ایده‌های بیست (حالا بگو نوزده)
۵- خیلی فوق‌العاده (توی بعضی کارها)
۶- خوردنی‌های خیلی ویژه (نه)
۷- بختم یکم گفته
۸-بعله! (شاید هم نه...)
۹- شاگرداول کلاس (بگی نگی)
۱۰- مهارت‌های فوق حرفه‌ای (ولی نه همیشه!)
۱۱- قانون سگ‌های آدم‌خوار
۱۲- پروژه‌ی کلاسی من خانواده، دوستان و جانورهای پشمالو
۱۳- ماجرای تماشایی (تا حدی)
۱۴- بیسکوئیت‌ها، گروه‌های موسیقی و نقشه‌های خیلی حسابی
مجموعه کتاب‌های تام‌گیتس تاکنون طرفداران زیادی در سراسر دنیا پیداکرده و به بیش از ۴۰ زبان مختلف برگردانده شده است.
‌درباره‌ی لیز پیشون نویسنده‌ی کتاب دنیای معرکه‌ی تام گیتس
لیز پیشون نویسنده و نقاش انگلیسی متولد سال ۱۹۶۳ در لندن است. او در دانشگاه در رشته‌ی گرافیک درس‌خوانده و تصویرگر بسیاری از کتاب‌های کودکان بوده است.
لیز پیشون کتاب‌های جذاب زیادی برای بچه‌ها خلق کرده است. از میان کتاب‌های دیگر خانم پیشون می‌توان به کتاب‌های «سه خوک کوچک نفرت‌انگیز»، «پنگوئن‌ها»، «برادر بزرگ‌تر من، بوریس» و «بیل خسته» اشاره کرد. او برای سال‌ها فعالیتش در عرصه‌ی کودک و نوجوان برنده‌ی جوایز مختلفی هم شده است. او سال ۲۰۰۴ جایزه‌ی «اسمارتیز نستله» را برای رمان برادر بزرگ من موریس از آن خود کرد. همچنین سال ۲۰۱۱، جایزه‌ی کتاب طنز کودک «رولد دال» به او تعلق گرفت. جوایز «واتراستون»، «خانه قرمز» و «بلو پیتر» جوایز دیگری‌اند که او برای آثارش دریافت کرده است.
لیز پیشون ساکن برایتون است و همچنان مشغول نوشتن و تصویرسازی برای بچه‌هاست.
ترجمه‌ی کتاب دنیای معرکه‌ی تام گیتس به فارسی
مجموعه‌ی تام‌گیتس چندسالی است که در ایران مانند سراسر دنیا ترجمه و منتشرشده است. انتشارات هوپا اولین ناشری بود که این مجموعه را با ترجمه‌ی «بهرنگ رجبی» روانه‌ی بازار کتاب ایران کرد. همچنین انتشارات افق کتاب دنیای معرکه‌ی تام گیتس را با ترجمه‌ی آتوسا صالحی عرضه کرده و در اختیار علاقه‌مندان قرار داده است.
کتاب دنیای معرکه‌ی تام گیتس برای چه کسانی مناسب است؟
احتمالاً برای همه‌ی‌ آدم‌ها. البته به‌جز همان سه‌نفری که در ابتدا گفتم تام گیتس خواسته این کتاب را نخوانند. این کتاب جذاب و دوست‌داشتنی برای تمام بزرگ‌ترهایی که کودک درونشان هنوز زنده است مناسب است. این کتاب برای پدر و مادرهایی که دلشان می‌خواهد بداند در ذهن بچه‌ها چه می‌گذرد هم کتاب بسیار خوبی است. مخاطب اصلی کتاب هم که واضح است تمام بچه‌ها، به‌خصوص بچه‌های دوران دبستان هستند، هم سن و سال‌های تام گیتس که حسابی فکرهای عجیب‌وغریب در سر دارند و از خواند ماجراهای او هم حسابی لذت می‌برند. تام گیتس می‌تواند دوست بسیار خوبی برای همه‌ی بچه‌ها باشد و البته آن‌ها را با لذت کم‌نظیر خواندن آشنا کند. این کتاب را می‌توانید به هرکسی که می‌خواهید لبخند بزند هدیه دهید.
کتاب دنیای معرکه‌ی تام گیتس در دسته‌ی کتاب‌های داستان کودکان قرار دارد.
کتاب دنیای معرکه‌ی تام گیتس مناسب برای گروه سنی ب است.
تعداد صفحات نسخه‌ی چاپی کتاب 256 صفحه است که با مطالعه‌ی روزانه 20 دقیقه می‌توانید این کتاب را در 12 روز بخوانید.
کتاب دنیای معرکه‌ی تام گیتس جزو کتاب‌های حجیم و بلند با موضوع داستان کودکان است. این کتاب برای افرادی که وقت بیشتری برای مطالعه دارند و می‌خواهند در زمینه‌ی داستان کودکان زمان بیشتری را به مطالعه اختصاص دهند انتخاب مناسبی است.
آنچه در بالا خواندید بررسی و نقد کتاب دنیای معرکه‌ی تام گیتس اثر لیز پیشون بود. خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی داستان کودکان می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.
‌در بخشی از کتاب دنیای معرکه‌ی تام گیتس می‌خوانیم
من و درک هرکدام دو تا ویفر کاراملی می‌خوریم با یک لیوان آب‌پرتقال.
(بهترین پیش‌درآمد برای تمرین موسیقی)
مامان بهم می‌گوید: «برای دلیا هم یکی بگذار!»
(مثل همیشه)
آخرین ویفر کاراملی‌ام را می‌گذارم برای دلیا و حقه‌ی محشر ویفری‌ام را به درک نشان می‌دهم.
روش اجرا:
۱-کاغذ بیسکوئیت ویفر را با دقت باز کنید.
۲- به‌سرعت و قبل از اینکه دلیا سر برسد، بیسکوئیت ویفر را توی دهان‌تان بچپانید.
۳-با دقت کاغذ بسته‌بندی را دوباره به حال اول برگردانید؛ انگار ویفر هنوز تویش است.
۴-حالا منتظر بمانید و وقتی دلیا دارد در ویفر خالی را باز می‌کند، تماشایش کنید (ها ها ها).
حقه‌ام جواب داد.
صدای غرغر دلیا را از طبقه‌ی پایین می‌شنوم که دارد به مامان چغلی مرا می‌کند. من هم از موقعیت استفاده می‌کنم و مجله‌ی موسیقی را از توی اتاقش کش می‌روم.
(برای تمرین موسیقی‌مان خیلی به درد می‌خورد. تویش عکس یک عالمه از گروه‌های موسیقی را چاپ کرده‌اند.)
صفحه‌هایش را ورق می‌زنم تا ببینم کدام یکی به‌دردبخورتر است. بعضی از آن‌ها از بقیه موفق‌ترند.",['نوجوان'],https://newcdn.fidibo.com/images/books/64175_52138_normal.jpg
و هرروز صبح راه خانه دورتر و ‌دورتر می‌شود,فردریک بکمن,الهام رعایی,"۱۰,۰۰۰",نون," ۱۸,۰۰۰",۱۳۹۵/۱۰/۱۵,فارسی,0.41,۷۰ ,978-600-7141-88-5,"‌درباره‌ی کتاب و هرروز صبح راه خانه دورتر و ‌دورتر می‌شود اثر فردریک بکمن
نیکوتر به نظر می‌رسد تا به جای هر توضیح جانبی و خلاصه‌‌ی کتاب، نوشته‌ای که فردریک بکمن در مقدمه‌ی این کتاب درباره‌ی داستان خود نوشته است را بخوانیم.
زمانی یکی ازبت‌های زندگی من گفت:«یکی از بدترین چیزهای پیری این است که دیگر هیچ ايده‌ی تازه‌ای به ذهنم نمی‌رسد».
این کلمات را هیچ‌گاه فراموش نمی‌کنم زیرا که بزرگترین ترس من این است که تخیلم را قبل از بدنم از دست بدهم. حدس می‌زنم که تنها من نیستم که چنین ترسی دارد. نژاد انسان به شکلی عجیب از پیرشدن بیشتر می‌هراسد تا از مردن.
این رمان، داستانی است درباره‌ی خاطره‌ها و گم شدنشان. یک نامه‌ی عاشقانه است و در عین حال خداحافظی آهسته‌ی یک پدربزرگ با نوه‌اش و یک پدر با پسرش.
صادقانه بگویم اصلاً منظورم اين نبود که اين کتاب را حتماً بخوانید. بلکه اين کتاب را نوشتم فقط به اين دلیل که می‌خواستم افکار خودم را سروسامانی داده باشم. چون من از آن دسته آدم‌هایی هستم که باید افکارم را روی کاغذ ببینم تا برایم معنا پیدا کنند. اما به هرحال تبدیل شد به رمان کوتاهی در این باره من چطور دارم با از دست دادن فوق‌العاده ترین ذهنی که می‌شناختم کنار می‌آیم و درباره‌س از دست دادن کسی که هنوز هم اینجاست. و اینکه چطور می‌خواهم موضوع را برای بچه هایم توضیح بدهم. اگر برایتان جالب باشد باید بگویم دارم دست از فکر کردن به آن برمی‌دارم.
این داستان درباره‌ی ترس است و درباره‌ی عشق و اینکه چطور این دو اغلب دست دردست هم پیش می‌روند و در نهایت درباره‌ی زمان است، وقتی که هنوز مالک آن هستیم. از اينکه این داستان را به خودتان تقدیم می کنید سپاسگزارم.
فردریک بکمن
‌درباره‌ی فردریک بکمن نویسنده‌ی کتاب و هرروز صبح راه خانه دورتر و ‌دورتر می‌شود
فردریک بکمن Fredrik Backman را بدون شک همگی با کتاب مردی به نام اوه می‌شناسیم. مردی به نام اوه اولین کتابی است که از بکمن در سال 2012 منتشر شد. بکمن پس از موفقیت و شهرت جهانی اولین کتاب خود کتاب‌های تمام چیز‌هایی که پسر کوچولوی من باید درباره‌ی دنیا بداند، مادر بزرگ سلام رساند و گفت متاسف است، بریت ماری اینجا بود و سپس کتاب و هر روز صبح راه خانه دورتر و دورتر می‌شود را در سال 2016 به چاپ رساند.  بکمن پس از این کتاب نیز کتاب‌های شهر خرس‌ها،معامله‌ی زندگی و ما در برابر شما  را تا سال 2019 به چاپ رسانید که تمامی این آثار توسط مترجمان گوناگونی به فارسی برگردانده شده‌اند و در اپلیکیشن و وبسایت فیدیبو در نسخه‌های کتاب الکترونیکی، PDF و کتاب صوتی برای دانلود موجود هستند.
ترجمه‌ی کتاب و هرروز صبح راه خانه دورتر و ‌دورتر می‌شود به فارسی
انتشارات نون کتاب و هرروز صبح راه خانه دورتر و ‌دورتر می‌شود را با ترجمه‌ی الهام رعایی عرضه کرده و در اختیار علاقه‌مندان قرارداده است. از این کتاب ترجمه‌ی دیگری به همت انتشارات آفتابکاران و با ترجمه‌ی ریحانه وادیدار به چاپ رسیده است. ترجمه‌ی حاضر یعنی حاصل تلاش خانم الهام رعایی توانسته است نزد مخاطبان با اقبال و مقبولیت بیشتری نسبت به سایر ترجمه‌های این کتاب روبرو شود.
چرا باید کتاب و هرروز صبح راه خانه دورتر و ‌دورتر می‌شود را خواند؟
کتاب پیش‌رو نمایی تکان دهنده است از مردی سالخورده که تلاش می‌کند خاطره‌هایی که دائما به دلیل آلزایمر از میان انگشتان او لیز می‌خورند را حفظ کند. بکمن مانند سایر آثار خود در این کتاب نیز تلاش می‌کند تا درک عمیق خود از طبیعت بشری و احساس همدردی عمیق با مردمی که در شرایط سخت و دشوار زندگی می‌کنند را به خواننده منتقل کند. این کتاب داستانی مختصر است که به خواننده‌ی خود احساس عمیق و گران‌بهای ارزش زندگی را منتقل می‌کند.
کتاب و هرروز صبح راه خانه دورتر و ‌دورتر می‌شود در دسته‌ی کتاب‌های داستان قرار دارد.
کتاب و هرروز صبح راه خانه دورتر و ‌دورتر می‌شود مناسب برای گروه سنی بزرگ‌سال است.
تعداد صفحات نسخه‌ی چاپی کتاب 70 صفحه است که با مطالعه‌ی روزانه 20 دقیقه می‌توانید این کتاب را در 3 روز بخوانید.
آن‌چه در بالا خواندید بررسی و نقد کتاب و هرروز صبح راه خانه دورتر و ‌دورتر می‌شود اثر فردریک بکمن بود. خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی داستان می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.","['داستان و رمان', 'داستان و رمان خارجی', 'داستان و رمان سایر کشورها']",https://newcdn.fidibo.com/images/books/65906_25497_normal.jpg
عاشقانه ما تمامش می‌کنیم ,کالین هوور,آرتميس مسعودی,"۵۰,۰۰۰",آموت," ۴۵,۰۰۰",۱۳۹۷/۰۱/۰۱,فارسی,2.11,۳۸۴ ,978-600-384-030-0,🔸گاهی اوقات کسی که دوستت دارد بیشتر از همه آزارت می‌دهد🔸 من خیلی به مرگ فکر می‌کنم؛ به‌خصوص، امروز که تازه ــ همین دوازده ساعت پیش ــ جانانه‌ترین سخنرانی تمجید در مراسم خاکسپاری را که اهالی پلتورا ی مین تاکنون شاهدش بوده‌اند، ایراد کرده‌ام. خب، شاید جانانه‌ترین سخنرانی نبود و می‌توانست ناموفق‌ترین سخنرانی هم به حساب بیاید. فکر می‌کنم بستگی به این دارد که نظر مادرم را بپرسید یا نظر مرا. مادرم که احتمالاً تا یک سال، با من صحبت نخواهد کرد. سوءتفاهم نشود، سخنرانی من مانند سخنرانی خواهر استیو جابز یا برادر پت تیلمن در مراسم خاکسپاری آن‌ها نبود که در تاریخ ثبت شود اما در نوع خود، پرشور بود. اولش مضطرب بودم. هرچه نباشد مراسم خاکسپاری اندرو بلوم تحسین‌برانگیز بود؛ شهردار محبوب شهر زادگاهم پلتورای مین، صاحب موفق‌ترین آژانس املاک و مستغلات شهر، همسر جنی بلوم محبوب که قابل احترام‌ترین کمک مدرس کل پلتوراست و پدرلیلی بلوم ـ همان دختر عجیب و غریب با موهای قرمز آشفته که روزی عاشق یک مرد بی‌خانمان و مایه‌ی شرمساری کل خانواده شد. آن من بودم. من لیلی بلوم هستم و اندرو پدرم بود. امروز به محض اینکه در مراسم خاکسپاری در جایگاه تمجید از او صحبت کردم، یک بلیط هواپیما، مستقیم به مقصد بوستون گرفتم و اولین پشت بام بلندی را که توانستم پیدا کنم، تصاحب کردم. باز هم، نه به این علت که اهل خودکشی هستم. من هیچ قصدی برای آنکه خودم را از این بالا پرت کنم، ندارم. فقط برای این به اینجا آمدم که واقعا به هوای تازه و سکوت نیاز داشتم و آپارتمان لعنتی‌ام در طبقه سوم به فضای آزاد دسترسی ندارد و هم‌اتاقی‌ام دوست دارد مدام صدای آواز خودش را بشنود.,"['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/79438_37019_normal.jpg
شمشیر سرنوشت,آنجی سپکوفسکی,سینا طاوسی‌مسرور,"۱۵,۹۰۰",آذرباد," ۴۰,۰۰۰",۱۳۹۷/۰۴/۱۵,فارسی,2.59,۴۲۴ ,978-600-8537-47-2,آبله‌رو گفت: «حداقل سکه‌هامون سرجاشون موندن، کسی نیست که برای کشتن باسیلیسک بهش پول بدیم. بهتره دیگه برید خونه؛ اما در مورد وسایل و اسب اون افسونگر... خوب نیست که هدر بشن.» قصاب گفت: «آره، مادیان خوبیه و خورجین‌هاش پُرن. بیاین یه نگاهی بندازیم.» - چه‌کار دارید می‌کنید؟ مرد آبله‌رو با لحن تهدیدآمیزی گفت: «خفه شو، کدخدا. مزاحم نشو، وگرنه یه مشت می‌آد تو صورتت.» قصاب تکرار کرد: «مادیان خوبیه.» - از اسب دور شو، عزیز من. قصاب به‌آرامی سمت غریبه‌ای که ناگهان از پشت یک دیوار فروریخته سر درآورده بود برگشت، درست پشت جمعیتی که جلوی ورودی تونل ایستاده بودند. غریبه موهای قهوه‌ای مجعد و پرپشتی داشت، زیر کت کتان گشادش نیم‌تنه‌ای به رنگ قهوه‌ای تیره پوشیده بود، همراه با چکمه‌های بلند مخصوص سواری. مسلح نبود. او با لبخندی تهدیدآمیز تکرار کرد: «از اسب دور شو. اینجا چی داریم؟ یه اسب و خورجینش که متعلق به کس دیگه‌ای هستن؛ اما شما با طمع بهش چشم دوختین و می‌خواین بهش دستبرد بزنید. این کارِ شرافتمندانه‌ایه؟» آبله‌رو آرام دستش را داخل پالتوی خود فروبرد و به قصاب نگاهی انداخت. قصاب رو به جمعیت دست تکان داد، با اشاره‌ی او، دو جوان قوی‌هیکل با موهای کوتاه خارج شدند. هر دو چماق‌های سنگینی به دست داشتند، مثل آن‌هایی که برای بی‌هوش کردن حیوانات در کشتارگاه استفاده می‌شوند. مرد آبله‌رو درحالی‌که دستش را داخل پالتو نگه‌داشته بود، گفت: «تو کی هستی که به ما بگی چی شرافتمندانه‌ست و چی نیست؟»,['نوجوان'],https://newcdn.fidibo.com/images/books/82278_98126_normal.jpg
مرد صدساله‌ای که از پنجره فرار کرد و ناپدید شد,یوناس یوناسن,فرزانه طاهری‌,"۴۰,۸۰۰",نیلوفر," ۶۸,۰۰۰",۱۳۹۳/۰۴/۱۵,فارسی,2.34,۳۷۲ ,978-964-448-597-8,"رمان‌هایی که اتفاقات و ماجراجویی‌هایی آن‌ها زیرکانه و هوشمندانه ترسیم می‌شوند ذهن خواننده را تا مدت‌ها درگیر می‌کند، به شکلی که خواننده نمی‌خواهد کتاب را لحظه‌ای زمین بگذارد. رمان مرد صدساله‌ای که از پنجره فرار کرد و ناپدید شد اثر یوناس یوناسن روایتی است سراسر مفرح و شگفت‌انگیز که قدرت تخیل و طنز نویسنده باعث می‌شود لحظاتی از دنیای شلوغ امروز فارغ شویم و رمانی طنزگونه که با سیاست و تاریخ گره خورده است را در دست بگیریم و غرق خواندن شویم. این رمان تا امروز به بیش از ۳۵ زبان ترجمه شده و میلیون‌ها نسخه از آن در سراسر جهان به فروش رفته است.
خلاصه داستان مرد صدساله ...
بعد از یک زندگی طولانی و پرحادثه، «آلن کارلسون» در یک خانه سالمندان به صد سالگی می‌رسد و همه فکر می‌کنند که این مکان آخرین توقف او برای زندگی ست. اما مشکل اینجاست که آلن هنوز هم در سلامت است و امروز تولد صدسالگی اوست. به همین دلیل کارکنان خانه سالمندان تصمیم می‌گیرند برای او جشن تولدی برگزار کنند. اما آلن واقعاً علاقه‌ای به این تولد ندارد و دوست دارد راحت و بدون محدودیت زندگی کند. او تصمیم به فرار می‌گیرد و پنجره اتاق خود را باز می‌کند و بدون نقشه قبلی دل به دریا می‌زند و درست روز تولدش از خانه سالمندان فرار می‌کند. زندگی جدید او از این لحظه آغاز می‌شود. آلن در این مسیر با حوادث غیرمنتظره‌ای  روبه‌رو می‌شود. از سرقت یک چمدان پرپول،  تعقیب و گریز جنایتکاران ، همسفر شدن با یک فیل بزرگ و حتی ملاقات با بزرگ‌ترین سیاستمداران قرن تنها بخشی از ماجراجویی‌هایی است که آلن در اتفاق آن‌ها نقش داشته است.
درباره کتاب مرد صدساله‌ای که از پنجره فرار کرد و ناپدید شد
کتاب مرد صدساله‌ای که از پنجره فرار کرد و ناپدید شد اثر یوناس یوناسن نویسنده‌ی سوئدی است که اولین بار به زبان سوئدی در سال 2009 منتشر شد. تیتر عجیب و طولانی کتاب که از قضا اولین رمان نویسنده‌ی آن هم بود در زمان انتشار توجه کسی را برانگیخته نکرد و حتی ناشران هم ابراز امیدواری و موفقیت برای آینده‌ی این رمان نکردند. اما کمی بعد رفته‌رفته توجه خوانندگان به آن جلب شد و طولی نکشید که سال بعد این رمان یکی از پرفروش‌ترین کتاب‌های سوئد شد و در سراسر جهان به یکی از محبوب‌ترین رمان‌ها تبدیل شد. این کتاب در سال 2012 به زبان انگلیسی منتشر شد. تا به امروز این رمان به چندین زبان از جمله فارسی در سراسر دنیا ترجمه شده است.
یوناس یوناسن نویسنده‌ی باهوشی است که توانسته با قلم روان و خوش‌خوان رمانی ماجراجویانه از زندگی یک پیرمرد صدساله خلق کند. نکته‌ای که باعث شده این کتاب جزو پرفروش‌ها و دوست‌داشتنی‌های بازار نشر باشد زبان طنز نویسنده است که لابه‌لای جریانات و حوادث آن وجود دارد.
آلن پیرمردی است صدساله که شاید در ظاهر با دنیای ما همخوانی نداشته باشد چون همین عدد سن او برای خواننده ممکن است این حس را القا کند که او پیرمردی است که توانایی انجام کاری را ندارد. داستان در دو زمان به شکل موازی روایت می‌شود. روایت اول زمان حال و فرار آلن از خانه سالمندان است و روایت دوم از زمان کودکی تا میان‌سالی آلن و ماجراهای زندگی اوست. خواننده در این بخش رفته‌رفته با زندگی آلن آشنا می‌شود. ماجراهای زندگی آلن ممکن است در زندگی هر فرد دیگری اتفاق بیفتد. اما زندگی او یک پشت پرده بزرگ‌تر از زندگی اغلب ما دارد: آلن نه تنها شاهد برخی از مهم‌ترین وقایع قرن بیستم بوده بلکه نقش اساسی هم در آن‌ها داشته است. آلن در بزنگاه‌های تاریخ حضور دارد و خواننده را علاوه بر اینکه گاهی نگران می‌کند درعین‌حال او را می‌خنداند. اولین تجربه تاریخی آلن شرکت در جنگ داخلی اسپانیا است.  او همه‌چیز را منفجر می‌کند و حتی به شکل تصادفی جان یکی از ژنرال‌ها را نجات می‌دهد و توجه او را جلب می‌کند. روندی که نویسنده در پیشبرد قرار دادن آلن در جریانات مهم انتخاب کرده است بسیار زیرکانه و حساب شده است. در این داستان می‌بینیم که پای آلن در زمان جنگ جهانی دوم به امریکا باز می‌شود و این بار هم  به شکل تصادفی به رابرت اوپنهایمر، دانشمند معروف برای ساخت بمب اتم کمک می‌کند و اعتماد هری ترومن، رئیس‌جمهور وقت، را به خود جلب می‌کند.
 آلن در انفجارهای بزرگ قرن شرکت دارد، به جهان سفر می‌کند و جایی از کتاب در سال 1320، زمانی که جوان است به ایران می‌آید و در شهر تهران راهی زندان و اتاق شکنجه‌های حکومت پهلوی می‌افتد. آلن عجیب است او به شکلی از زندان تهران و بازجویی جان سالم به درمی‌برد که خواننده به قهقهه می‌افتد.
 درواقع این شخصیت در این رمان تصورات ما را به هم میزند او حتی در جوانی باشخصیت‌های بزرگ سیاسی سر یک میز غذا می‌خورد. از استالین ، چرچیل و ترومن گرفته تا مائو ، فرانکو و دوگل همه افرادی هستند که افتخار میزبانی او را دارند.
قسمت دیگر رمان که روایت گر زمان حال است بعد از دزدی چمدان پرپول اتفاق می‌افتد. آلن این بار هم ناخواسته وارد مسیری شده که چندین جنایتکار او را تعقیب می‌کنند. در این راه او دوستانی پیدا می‌کند و این تعقیب و گریز با آن‌ها ادامه پیدا می‌کند. رمان در این قسمت ضرباهنگ تندی دارد و خواننده گویی در مقابل یک فیلم پلیسی طنز نشسته و قهقهه می‌زند.
آلن شخصیت اول این رمان مردی است سرحال که همه‌چیز را آسان می‌گیرد و شاید به همین دلیل هم همه‌چیز برای او راحت و ساده می‌گذرد. آلن به خوانندگان یاد می‌دهد که هیچ زمانی برای شروع دیر نیست و از ماجراجویی نترسید.
در بخشی از کتاب مرد صدساله‌ای که از پنجره فرار کرد و ناپدید شد می‌خوانیم
وقتی پنج‌ساله بود، موقع خِرکِش کردن بشکه‌ها، برای وقت‌کشی، شروع کرد به شمردن آن‌ها: « یک، دو، سه، چهار، پنج... »
وقتی بزرگ‌تر شد، این تمرین‌ها را سخت‌تر کرد تا هم چنان برایش چالش‌برانگیز باشند: « پونزده تا بشکه ضربدر سه بار ضربدر هفت نفر بارکش، به‌اضافه‌ی یکی که اون جا نشسته و هیچ کاری نمی‌کنه چون زیادی مسته... می شه... سیصد و پونزده.»
مادر نومبکو چندان حواسش به اطرافش، البته به جز بطری تینرش، نبود ولی متوجه شده بود که دخترش می‌تواند جمع و تفریق کند. برای همین، در یک سال آخر عمرش، هر بار که قرار بود قرص‌های رنگارنگ با دُزهای مختلف را بین اهالی آلونک‌ها تقسیم کند، او را صدا می‌زد. یک بطری تینر فقط یک بطری تینر بود. ولی وقتی قرار می‌شد قرص‌های ۵۰، ۱۰۰، ۲۵۰ و ۵۰۰ میلی‌گرمی بر اساس تقاضا و توانایی مالی افراد تقسیم شود، مهم بود که بتوان بین چهار عمل اصلیِ حساب تفاوتی قائل شد. و دخترک ده‌ساله می‌توانست. خیلی هم خوب می‌توانست.
مثلاً، یک‌بار که رئیسش مشغول سروکله زدن با گزارش ماهانه‌ی وزن و مقدار مواد بود، نومبکو آن اطراف بود.
رئیسش زیر لب غرغر کرد که: «خُب، نودوپنج ضربدر نودودو... این ماشین‌حساب کو؟»
درباره یوناس یوناسن
یوناس یوناسن Jonas Jonasson نویسنده و روزنامه‌نگار سوئدی(1961-) است که با اولین رمان خود مرد صدساله‌ای که از پنجره فرار کرد و ناپدید شد در جهان معروف شد. یوناسن می‌گوید زمانی که 48 ساله بوده تصمیم گرفته تغییرات اساسی به زندگی خود بدهد. به همین دلیل شرکت خود را می‌فروشد و همراه پسرش در سال 2007 به جزیره گوتلاند می‌روند. او مدت‌ها داستان آلن را در ذهن خود داشته اما بعد از 12 ماه نسخه خطی آن را تمام می‌کند و درنهایت بعد از رد چند ناشر یک ناشر با چاپ آن موافقت می‌کند. یوناسن معتقد است که «دنیا چه با خنده و چه با گریه می‌گذرد و من انتخاب کردم که بخندم چرا که خنده راهی آسان برای مقابله با همه چیز است».  
« کتاب دختر بی‌سوادی که حساب‌ و کتاب بلد بود »، «دیگر ماجراهای اتفاقی مرد صد ساله»و «قاتلی که در آرزوی جایی در بهشت بود» و ...  از دیگر کتاب‌های یوناسن هستند که با ترجمه‌های مختلف در بازار نشر ایران وجود دارند.
ترجمه کتاب مرد صد ساله‌ای که از پنجره فرار کرد و ناپدید شد در ایران
کتاب حاضر با چند ترجمه در ایران به فارسی برگردانده شده است.
در سال 1393 فرزانه طاهری این رمان را به فارسی ترجمه کرد و انتشارات نیلوفر آن را راهی بازار نشر کرد. خرید و دانلود کتاب الکترونیک pdf مرد صدساله‌ای که از پنجره فرار کرد و ناپدید شد از سایت فیدیبو امکان‌پذیر است.
«حسین تهرانی»، «شادی حامدی آزاد» و «جلال رضایی» دیگر مترجمانی هستند که کتاب مرد صد ساله‌ای که از پنجره فرار کرد و ناپدید شد را ترجمه کرده‌اند.
فیلم مرد صدساله‌ای که از پنجره فرار کرد و ناپدید شد
از رمانی ماجراجویانه و طنز که توانست مخاطبان و خوانندگان زیادی را درگیر کند و بخنداند انتظار می‌رفت که خیلی زود روی پرده‌ی سینما هم بیاید. به همین دلیل خود سوئدی‌ها دست به کار شدند و فیلمی به کارگردانی «فلیکس هرنگرن» با همین عنوان ساختند. «روبرت گوستافسون» کمدین معروف سوئدی نقش اصلی را در این فیلم ایفا می‌کند. حاصل این کار هم اثری مفرح و سرگرم‌کننده شد.","['داستان و رمان', 'داستان و رمان خارجی', 'داستان و رمان سایر کشورها']",https://newcdn.fidibo.com/images/books/69028_14190_normal.jpg
پاستیل‌های بنفش,کاترین اَپِلگِیت,آناهیتا حضرتی‌ کیاوندانی,"۱۹,۰۰۰",پرتقال," ۳۹,۰۰۰",۱۳۹۹/۰۱/۱۵,فارسی,1.13,۱۹۶ ,978-600-8111-48-1,"چقدر خوبه دوستی داشته باشی که به اندازه‌ی تو عاشق پاستیل‌های بنفش باشه! اما اگه اون یه موجود خیالی باشه که فقط تو می‌بینی، چی؟! ""جکسون"" یه پسر منطقیه و از خیالبافی خیلی بدش می‌آد! اما یه روز می‌فهمه که آدم‌ها همیشه هم دنبال شنیدن واقعیت نیستن. اون توی هفت سالگی با یه اتفاق عجیب روبرو میشه و برای اولین بار یه دوست خیالی رو میبینه که همه جا باهاشه! جکسون خیلی گیج شده... و اینجاست که دیگه فهمیدن مرز بین خیال و واقعیت خیلی سخته...!",['کودک'],https://newcdn.fidibo.com/images/books/97561_79951_normal.jpg
عاشقانه اجازه می‌فرمائید گاهی خواب شما را ببینم,محمد صالح‌علاء,,"۴,۰۰۰",پوینده," ۸,۰۰۰",۱۳۹۳/۰۵/۱۵,فارسی,0.43,۷۸ ,978-964-2950-33-1,کتاب «اجازه می‌فرمایید،‌ خواب شما را ببینم»‌ نوشته محمد صالح‌علاء( -۱۳۳۱)، ‌نویسنده،‌ برنامه‌ساز تلویزیونی،‌ شاعر و ترانه‌سرا است. این کتاب با حال و هوای خاصی در قالب دو روایت و پنج داستان نوشته شده است. روایتهای این کتاب زبانی نغز و شاعرانه دارند و اندکی طنز در زیرمتن‌شان وجود دارد. نویسنده سعی دارد تا با خلق قالبی نو با مخاطبانش ارتباط برقرار کند. تک تک جملات و ترکیب‌های استفاده شده در این کتاب نشان از خلق و خوی شاعرانه صالح اعلا دارد. جملاتی که تا مدتها فراموش نخواهند شد. در بخشی از این کتاب می‌خوانیم: «پنج شنبه ۱۴ اسفند، ساعت ۱۱ صبح من عاشق شدم. هوا ابری بود و همه بارانهای عالم سر من میریخت. گفتن از آن روزی که عاشق شدم چه خوب است. مثل اینکه روی زخمی را بخارانی، نه بیشتر. عشق مثل دامنی گر گرفته است، به هر طرف که میدوی شعلهورتر میگردی. چیزی به ظهر نمانده بود، تا ده شمردم و عاشق شدم، عالم توفانی شد... پنجره را باز کردم و ناگهان عاشق شدم. پدر و مادرم هم بیدار بودند، چنان که گفتگوی ایشان را میشنیدم، گفتگوی والدینم مناجات بود. پدرم میفرمودند: «خانم! پسرمان به سلامتی عاشق شده است» و مادرم آهسته آهسته به نجوا میگفتند: «اسپند دود میکنم، عشق در خانه ما شگون دارد.» بعد سر میچرخانیدند رو به آسمان و میگفتند: «خدایا! بار الها! همه بچههای این سرزمین عاشق باشند. صدقه سر آنها، بچههای من هم عاشق باشند».,"['داستان و رمان', 'داستان کوتاه']",https://newcdn.fidibo.com/images/books/3592_43105_normal.jpg
خطای ستارگان بخت ما,جان گرین,الهه مرادی ، میلاد بابانژاد,"۴۲,۰۰۰",پیدایش," ۷۰,۰۰۰",۱۳۹۰/۱۰/۱۵,فارسی,1.73,۴۱۲ ,978-600-296-115-0,"داستان‌های عاشقانه همیشه یکی از پرطرفدارترین ژانرهای داستانی‌اند.  نفوذ این داستان‌ها در قلب خوانندگان تا حدی است که امروزه کمتر کتاب یا فیلمی پیدا می‌شود که  حداقل یک رگه از قصه‌ای عاشقانه‌ در ان روایت نشده باشد.
داستان خطای بخت ستارگان ما داستانی سراسر عاشقانه است، داستانی که بعد از خواندن تنها یک صفحه‌ از آن، دیگر نمی‌توانید از خواندنش دست بکشید. جان گرین نویسنده‌ی کتاب خطای بخت ستارگان ما داستان عشق بین هیزل گریس و آگوستوس واترز را بیان می‌کند. داستان عشق زوجی که در نبرد با سرطان با یکدیگر آشنا می‌شوند.
خطای بخت ستارگان ما؛ کتابی برای درک عشق
جان گرین در مصاحبه ای درباره‌ی کتاب خطای بخت ستارگان ما می‌گوید:« من مطمئنم نمی‌خواستم بگویم که هیزل و آگوستوس قهرمان نیستند چون ته دلم می‌خواستم آن‌ها قهرمان باشند. نه به خاطر اینکه مریض بودند، به خاطر اینکه آن‌ها تصمیمات سختی می‌گرفتند. به خصوص گاس خیلی دلش می‌خواست که قهرمان باشد اما من دلم نمی‌خواست از آن قهرمان‌‌هایی باشد که دلش می‌خواست، چون بیشتر ما کسی نیستیم که دل‌مان میخواهد باشیم.»
چرا خطای بخت ستارگان ما؟
همه‌ی نویسندگان برای انتخاب کردن نام کتاب‌شان زمان زیادی را صرف می‌کنند. چون نام یا عنوان اصلی کتاب، نخستین نوشته‌ای است که خواننده هنگام خریدن آن کتاب می‌بیند. برای مثال «ویلیام فاکنر» نام کتاب «خشم و هیاهو» را از یکی از تک‌گویی‌های مکبث در نمایشنامه‌ای به همین نام از ویلیام شکسپیر برداشته است.
جان گرین برای انتخاب نامی متناسب با داستان کتابش  در آثار کلاسیک زیادی جست‌وجو کرد و در نهایت نام این کتاب را خطای بخت ستارگان ما (The Fault in Our Stars) گذاشت. این عنوان، از دیالوگی در پرده اول نمایشنامه «ژولیوس سزار» ویلیام شکسپیر می‌آید که در آن شخصیت گایوس خطاب به بروتوس می‌گوید:« بروتوس عزیزم، خطا در ستارگان بخت ما نیست، بلکه در خود ماست چرا که ما فرودستانی بیش نیستیم.»
جان گرین در کتابش داستان عشقی را روایت می‌کند که اتفاقا خطا در بخت ستارگان هیزل گریس و آگوستوس است.  بختی که فرصت با هم بودنشان را تهدید می‌کند و ستارگانی که برخلاف خواست آن‌ها عمل می‌کنند.
گرین از این نامگذاری هدف بزرگ‌تری هم داشته است و آن‌هم پیامی خطاب به همه‌ی کسانی است که در حال جنگ با سرطان هستند، سرطانی که نتیجه‌ی یک جایگیری نامناسب ستاره‌هاست. جالب است بدانید عنوانی که مترجم نروژی این کتاب برایش در نظر گرفته است، «لعنت به شانس» است.
آیا این داستان «خطای بخت ستارگان ما» واقعی است؟
جان گرین، نویسنده‌ی خطای بخت ستارگان ما، در مصاحبه‌ای می‌گوید که تمام شخصیت‌های داستانش خیالی هستند و هیچ‌کدام از آن‌ها در واقعیت وجود ندارند. اگرچه که او داستان کتابش را از دختری به نام «استر گریس ارل» الهام گرفته است. می‌توان گفت شخصیت هیزل گریس در فیلم حداقل از لحاظ ظاهری خیلی شبیه به استر ارل است. استر ارل یک نویسنده و بلاگر آمریگایی بود که از دوازده سالگی با سرطان تیروئید دست و پنجه نرم می‌کرد و در نهایت در سال 2010 در جنگ با سرطان شکست خورد.
جان گرین در مصاحبه‌ای درباره استر می‌گوید:« ما توی یکی از کنفرانس‌های هری پاتر در سال 2009 همدیگر را دیدیم. وقتی وارد سالن شدم، همه‌ گروه گروه گپ می‌زدند و شلوغ می‌کردند . من گوشه‌ای ایستاده بودم و آن دختر هم همین‌طور. برای همین شروع کردیم به حرف زدن و حسابی دوست شدیم.»
جان گرین؛ نویسنده‌ی محبوب نوجوانان
جان گرین (John Green) نویسنده و ویدئوبلاگر آمریکایی است که در سال 2006 برنده‌ی جایزه‌ی پرینتز شد. او در فهرست «صد نفر از تاثیرگذارترین انسان‌های دنیا» مجله‌ی تایمز قرار دارد. گرین علاوه بر این‌که نویسنده‌ی تاثیرگذاری در قرنبیست ‌و‌یکم است، ویدئوبلاگر موفقی هم در دنیای مجازی است. جان و برادرش هانک تاکنون یازده سری برنامهی آموزشی درست کرده‌اند که یکی از آن‌ها کانال مجازی مخصوص آموزش ادبیات، تاریخ و علم است.
اولین کتاب جان گرین، «در جست‌وجوی آلاسکا» نام دارد. او این کتاب را در سال 2005 نوشت و «فاطمه جاپیک» آن را به زمان فارسی ترجمه کرده است. دومین کتاب جان گرین رمانی به نام «بگذار برف ببارد» بود. گرین این رمان را به همراه دو نویسنده‌ی دیگر نوشت. این کتاب مجموعه‌ای از داستان‌های مربوط به کریسمس بود که متاسفانه به فارسی ترجمه نشده است. رمان «شهرهای کاغذی» سومین رمان جان گرین است که سال 2008 در رتبه‌ی پنجم پرفروش‌ترین‌ کتاب‌های نیویورک تایمز قرار گرفت.
در آگوست سال 2009، جان گرین اعلام کرد که نام رمان جدیدش «پایان» خواهد بود، همین رمان بود که بعد از چند ماه نامش به خطای بخت ستارگان ما تغییر کرد. این کتاب که قرار بود در ژانویه‌ی 2012 منتشر شود، در اثر حادثه‌ای نه روز زودتر برای کسانی که این کتاب را پیش‌ سفارش داده بودند ارسال شد. جان گرین هنگام وقوع این حادثه از خوانندگانش خواست یا کتاب را تا روز انتشار عمومی‌اش نخوانند و یا اگر خواندند داستان کتاب را آشکار نکنند. خوانندگان هم به این درخواست نویسنده پاسخ مثبت دادند و داستان کتاب را تا روز انتشارش لو ندادند.
جدیدترین اثر جان گرین لاکپشت رو لاکپشت (Turtles All The Way Down) نام دارد. این کتاب سال 2017 چاپ شد و از نگاه جان گرین شخصی‌ترین رمان اوست. داستان کتاب درباره‌ی دختری است که مبتلا به بیماری وسواس فکری است. جان گرین که خودش قربانی این بیماری است در مصاحبه‌ای درباره‌ی این کتاب می‌گوید: « نوشتن این کتاب خیلی سخت بود، اما من توانستم تا آخرش بنویسم. سعی کردم تمام تجربیاتم از بیماری وسواس فکری را در کتابم بیاورم.» دو مترجم این اثر جان گرین را به فارسی برگردانده‌اند، «فاطمه جابیک »که ترجمه اش را انتشارات میلکان منتشر کرده است و دومین ترجمه از «امیرمحمد جوادی» است، این ترجمه را نشر مجید چاپ کرده است. نسخه‌ی الکترونیکی کتاب «لاکپشت رو لاکپشت» اثر جان گرین با ترجمه امیرمحمد جوادی در سایت فیدیبو برای دانلود موجود است.
خطای بخت ستارگان ما به فارسی
کتاب خطای بخت ستارگان ما در زمان انتشارش در سال 2012 به محبوبیت زیادی رسید. اما چند سالی طول کشید تا این کتاب به فارسی برگردانده شود.
اولین ترجمه‌ی این کتاب را نشر آموت با ترجمه‌ی «آرمان آیت‌اللهی» به نام «نحسی ستارگان بخت ما» منتشر کرد. نسخه‌ی صوتی این کتاب را می‌توانید از فیدیبو خریداری کنید. انتشارات هیرمند این کتاب را با ترجمه‌ی «مریم فرادی» به نام «بخت پریشان» منتشر کرده است. نشر چشمه هم به تازگی این کتاب را با نام « اشتباه در ستاره‌های بخت‌ ما» با ترجمه‌ی «مهرداد بازیاری» منتشر کرده است. نسخه‌ی الکترونیکی وpdf  همه‌ی این کتاب‌ها در فیدیبو موجود است و شما می‌توانید بعد از خرید اینترنتی، آن‌ها را در اپلیکیشن رایگان فیدیبو بخوانید.
در نهایت کتابی که در این صفحه بررسی می‌کنیم کتاب «خطای بخت ستارگان ما» است که  «الهه مرادی» و «میلاد بابا نژاد» با همکاری هم آن را ترجمه کرده‌اند. این ترجمه در سال 1397 عنوان پرفروش‌ترین کتاب ترجمه شده در حوزه کودک و نوجوان را کسب کرده است.
«الهه مرادی» و «میلاد بابانژاد» زوج مترجم و جوانی هستند که حوزه تخصصی آن‌ها  ترجمه کتاب‌های کودک و نوجوان است. این دو با انتخاب کتاب‌های پرفروش بازار و بعد ارائه‌ی ترجمه‌ای روان و ساده از این کتاب‌ها، کارشان را به علاقه‌مندان کتب کودک و نوجوان ثابت کرده‌اند. این زوج تا امروز شش کتاب را ترجمه کرده‌اند و با همکاری انتشارات پیدایش همه‌ی آن‌ها را چاپ کرده‌اند. «نفرتی که تو می‌کاری» از «انجی توماس»، «جزیره‌ی خودمان» و «چه جوری تا همیشه زنده باشی» از «سالی نیکولاس» و خطای بخت ستارگان ما تعدادی از این کتاب‌ها هستند. شما می‌توانید پی دی اف همه‌ی این کتاب‌ها را از فیدیبو دانلود کنید و در اپلیکیشن رایگان فیدیبو بخوانید.
درباره فیلم خطای بخت ستارگان ما
در خرداد ماه سال 2014، «جاش بون» کارگردان آمریکایی، همراه «مایکل وبر» فیلم‌نامه‌ای بر اساس رمان خطای ستارگان بخت ما نوشت. این فیلم با فروش جهانی 18.3 میلیون دلار برای هفته‌ها در فهرست پرفروش‌ترین فیلم‌‌های سال 2014 قرار گرفت. در این فیلم ستارگانی مثل «شایلین وودلی» و «آنسل الگات» نقش‌آفرینی می‌کنند. موفقیت این فیلم در گیشه باعث شد «مایکل وبر» همراه «اسکات نوسداتر» یک سال بعد از موفقیت فیلم خطای بخت ستارگان ما، فیلم‌نامه‌ی دیگری بر اساس کتاب «شهرهای کاغذی» جان گرین بنویسند که این فیلم‌نامه هم تبدیل به فیلم موفق و پرفروشی در گیشه شد.
فروش و موفقیت فیلم‌های جان گرین به حدی بود که شرکت فاکس 2000 با او قرارداد انحصاری بست و اکنون این شرکت مسئول ساخت همه‌ی فیلم‌های آینده و احتمالی جان گرین است. موسیقی تیتراژ آخر این فیلم را «اد شیران» خواننده‌ی انگلیسی خواند که این قطعه‌ هم به اثری ماندگار تبدیل شد.
سال 2014 کمپانی فاکس هندوستان اعلام کرد که می‌خواهد اقتباس جدیدی از کتاب خطای بخت ستارگان ما بسازد. نام این فیلم قلب بی‌پناه (Helpless Heart) است و فیلم‌برداری آن سال 2018 آغاز شد، و تاریخ پخش آن را ماه نوامبر 2019 اعلام کرده‌اند. 
در بخشی از کتاب می‌خوانیم
تکه کاغذ تا شده‌ام را باز کردم:« اسم من هزل گریس است. آگوستوس واترز عشق بزرگ زندگی‌ من بود که طالعمان روی ستارگان بختمان نوشته شده بود. عشق ما یک افسانه‌ی عاشقانه بود و من حتی نمی‌توانم بدون اشک ریختن، در مورد آن صحبت کنم. گاس می‌داند. من داستان عاشقمان را برایتان تعریف نمی‌کنم چون مثل تمام داستان‌های عاشقانه‌ی واقعی، این داستان هم باید با ما بمیرد.... نمی‌توانم از عشقمان به شما بگویم بنابراین از ریاضی برایتان می‌گویم. من ریاضیدان نیستم اما می‌دانم که بین عدد صفر و یک، بی نهایت عدد وجود دارد. عدد 0.1 عدد 0.12 و 0.112 و بی نهایت عدد دیگر. البته که بین صفر و دو، بی نهایت بزرگ‌تری هست یا بیشتر از آن، بین صفر و یک میلیون. نویسنده‌ای که قبلا دوستش داشتیم این را به ما یاد داد. روزهایی هست، روزهای زیادی که از اندازهی مجموعه‌ی بی نهایت خودم متنفر می‌شوم. دلم اعداد بیشتری می‌خواست. اما گاس، عشق زندگی من، هرچه بگویم بازهم برای قدردانی به خاطر این بی نهایت کوچکمان کافی نیست. من آن را با دنیا عوض نخواهم کرد. تو، بین اعداد این روزها، به من همیشه‌ای را هدیه دادی و من از تو ممنونم.»",['نوجوان'],https://newcdn.fidibo.com/images/books/3830_46202_normal.jpg
مرگ ایوان ایلیچ,لئو تولستوی,صالح حسينی‌,"۱۸,۰۰۰",نیلوفر," ۳۰,۰۰۰",۱۳۸۵/۱۰/۱۵,فارسی,2.13,۱۵۲ ,978-964-448-307-3,"انسان‌ها هنگام روبرو شدن با مسئله‌ی بزرگی به نام مرگ، واکنش‌های متفاوتی دارند. پذیرش پایان مسیر زیستن برای بسیاری از افراد کار راحتی نیست. تولستوی در کتاب مرگ ایوان ایلیچ، توانسته با نگاهی باورپذیر و سب واقع‌گرایانه‌ی همیشگی‌اش،  ذهنیات و واکنش‌های انسانی که با مرگ مواجه شده است را ترسیم کند.
داستان مرگ ایوان ایلیچ؛ روایت تولستوی از رفتارهای انسانی
كتاب مرگ ایوان ایلیچ داستان مرد موفقي است كه در زندگي حرفه‌اي، كاري و روزمره‌اش چيزي كم ندارد. اما در زندگی شخص‌اش و برقراري ارتباط درست و سالم با نزديكانش بسيار مشکل دارد. در كنار اين مشكلات در همان اوايل داستان متوجه مي‌شويم كه او بنا به دلایلی كه تولستوي با دقت و جزئيات در داستان ذكر كرده است دچار يك بيماري سخت مي‌شود.
 تولستوي در اين رمان از تمام قدرت كلمات خود استفاده مي‌كند تا حال و روز ايوان ايليچ را به تصوير بكشد. او براي توصيف حالات روحي ايليچ، رفتارهاي او را از زمان روبه‌رو شدن با بيماري‌ تا لحظه‌ي مرگ، به پنچ دسته تقسيم مي‌كند.
تولستوي نام اولين مرحله را عدم پذيرش يا انكار گذاشته است و توضيح مي‌دهد كه اين مرحله درست بعد از شنيدن خبر بيماري از زبان پزشك شروع مي‌شود. ايليچ در اين بخش براي تسكين خود، ابري در ذهنش تشكيل مي‌دهد كه حتما پزشك اشتباه كرده و او چنين بيماري‌اي ندارد. بعد از مدتي شخصيت داستان دچار خشم و عصبانيت مي‌شود. او دليل بيمار شدنش را در اطرافيان‌اش و به طور خاص در همسر و فرزندان‌اش جست‌وجو مي‌كند. ايليچ كه مردي موفق در كار خود است، خشمش از اين بيماري را وارد دنياي کار و حرفه‌ای خود مي‌كند و عصبانیتش را سر هر كسي كه با او كمي مخالفت كند خالي مي‌كند. ايليچ در اين خشم و عصبانیت‌ها فكر مي‌كند كه او بيمار شده تا ديگران سالم بمانند و همين بيش‌تر او را عصباني مي‌‌كند.
بعد از فروكش كردن خشم، تولستوي براي رهايي ايليچ از اين بيماري راه ديگري جلوي پايش مي‌گذارد. او شروع مي‌كند به معامله با خدا و البته مسيح. ايليچ از مسيح مي‌خواهد كه اگر يك سال يا بيش‌تر به او مهلت زندگي بدهد، هزار و يك كار نكرده را انجام مي‌دهد. اما اين مرحله براي او بسيار كوتاه و زودگذر است و بعد، افسردگي به سراغش مي‌آيد. در اين دوران تمام لحظات زندگي مانند يك نوار ضبط شده از جلوي چشم‌هاي ايليچ عبور مي‌كنند. حالا غم، تنهايي و تاريكي سراغ او آمده است. غم و تنهايي‌اي كه تولستوي با جزئيات فراوان به توصيف آن مي‌پردازد. در اين دوران ايليچ كه تا توانسته ديگران را از خود رنجانده، چاره‌اي ندارد كه در تاريكي خود فقط منتظر مرگ بماند. مرگي كه سرزده و بدون دعوت سر راهش سبز شده و ايليچ با تمام تقلاهايي كه انجام داده، درنهايت نمي‌تواند از آن فرار كند.
علاقه‌مندان به ادبیات کلاسیک و كتاب‌های تولستوی مي‌توانند نسخه‌ي الكترونيك (pdf) کتاب مرگ ایوان ایلیچ ترجمه «صالح حسینی» در همین صفحه دانلود کنند.
لئون تولستوي؛ یکی از بزرگترین نویسندگان در ادبیات روس
لئون تولستوي - که در ترجمه‌های فارسی با نام لئو تولستوی، لیو تالستوی، لئون تالستوی هم نوشته می‌شود- با نام كامل  لی‌یف نیکولاویچ تالستوی از طلایه‌داران ادبیات جهان است. بسیاری از مورخان ادبی معتقدند ستون‌های ادبیات غرب را تولستوی، «هومر»، «دانته»، «شکسپیر» و «گوته» تشکیل می‌دهند. تولستوی در سال ۱۸۲۸ میلادی در جنوب مسکو و در خانواده‌ای اشرافی متولد شد. او پدر و مادرش را در کودکی از دست داد و بعد از آن سرپرستی‌اش به خویشاوندان سپرده شد. در کودکی معلم خصوصی داشت و آموزش‌های اولیه را در خانه دید.
لئون تولستوي در چهارده سالگی به مدرسه‌ی «کازان» رفت و در سال ۱۸۴۴ وارد دانشگاه کازان شد. او ابتدا رشته‌ی زبان‌های شرقی را خواند، سپس به حقوق تغییر رشته داد و در نهایت بدون کسب مدرک، دانشگاه را رها کرد و به ارتش پیوست. تولستوي در سال ۱۸۵۱ اولین داستانش به نام «کودکی» را منتشر کرد. بعد از انتشار اين داستان او كتاب‌هاي «نوجوانی» و «جوانی» را نوشت كه ادامه‌‌اي بر كتاب اولش «كودكي» بودند. این مجموعه‌ی سه‌گانه برداشتی از زندگی لئو تولستوي است. او در این کتاب‌ها خود را اين‌طور معرفي مي‌كند: «من با تمام وجود آرزو داشتم خوب باشم؛ ولی جوان بودم. هوا و هوس‌هایی داشتم و در جست‌و‌جوی نیکی تنها بودم. کاملا تنها بودم».
تولستوي در ارتش نویسندگی را به صورت حرفه‌ای دنبال كرد. او در جبهه‌های جنگ حضور داشت و به همين دليل موضوعات ناب بسياري در اختيارش قرار داشت و در همان دوران «حکایت‌های سواستوپل» را نوشت. مجموعه‌ای از سه داستان کوتاه که تولستوی  با مدد تجربه‌های شخصی‌اش، چهره‌ی خشن و بی‌رحم جنگ را در آن روایت کرد. او پس از مدتی ارتش را رها کرد و به اروپا رفت. در آن‌جا با نويسندگان بزرگي مانند «چارلز دیکنز»، «ایوان تورگنیف»، «فردریش فروبل» و «آدلف دیستروگ» دیدار کرد و اطلاعاتش را در حوزه‌ی آموزش و پرورش کودکان و نوجوانان را بالا برد. پس از بازگشت به روسیه با الهام از «ژان ژاک روسو» مدارس ابتدایی را در روستاها تاسیس کرد. کودکان روسی تا اوایل قرن بیستم در سال اول دبستان الفبای تولستوی را آموزش می‌دیدند.
لئون تولستوي در سال ۱۸۶۲ با زنی جوان به نام «سوفیا» ازدواج کرد و حاصل اين ازدواج سيزده فرزند بود. این ازدواج فراز و فرود‌های بسیاری داشت. دوره‌ي اول آن شادکامی و سرخوشی بود و تولستوی شاهکارهای ادبی خود «جنگ و صلح» و «آنا کارنینا» را در این دوران نوشت. بعد از انتشار اين دو رمان شهرت تولستوی به خارج از روسیه رسید و نویسنده‌ای جهانی شد. اما در همین دوران کلیسای ارتدوکس و تزار‌های روسیه کنترل و نظارت بر فعالیت‌های او را بیشتر کردند. پیش‌نویس کتاب‌هایش ضبط و توقیف می‌شد و شایعه‌ی روان‌پریش بودنش در همه‌جا به گوش می‌رسید. در نهایت با انتشار کتاب «رستاخیز» از کلیسای ارتدوکس حکم ارتداد برای تولستوی صادر شد. او چند بعد از اين حكم به زندگي‌اش ادامه داد و درنهايت در سال ۱۹۱۰ میلادی از دنیا رفت و بدون هیچ تشریفات خاصی به خاک سپرده شد.
سبک نگارش و آثار تولستوی
هرچند تولستوی در سبک نگارش بسیار متاثر از «ژان ژاک روسو» بود، اما بدون شک بيش‌تر نویسندگان بعد از تولستوی، به نحوی متاثر از سبک نویسندگی او هستند. او هنر را برای هنر نمی‌خواست. بلکه معتقد بود ادبیات و رمان‌نویسی ابزاری برای بیان مفاهیم اخلاقی و اجتماعی هستند. از نظر تولستوي داستان‌ها فقط برای سرگرمی مخاطب‌ها نوشته نمی‌شوند، بلكه آن‌ها می‌خواهند از قضاوت‌های بی‌رحم و بی‌ملاحظه‌ی انسان‌ها کم کنند و کمکی برای گسترش مهربانی، خوش‌‌ذوقی اخلاقی و سلامت عاطفی باشند.
علاوه بر «جنگ صلح» و «آنا کارنینا»، مرگ ایوان ایلیچ، «قزاقان»، «حرص باعث هلاکت است»، «حاجی مراد»، «سونات کرویتزر»، «سعادت خانوادگی و داستان‌های دیگر»، «سه پرسش» و «پولیکوشکا» بخشی از آثار این نابغه‌ي نویسندگی هستند. تولستوي دو نمای‌شنامه به نام‌های «بار دانش» و «نوری که در تاریکی می‌درخشد» هم در زمان حياتش منتشر کرد. از بسیاری از آثار او مخصوصا «آنا‌کارنینا» و مرگ ایوان ایلیچ نسخه‌های سینمایی و نمایشی بسیاری در سراسر دنیا ساخته و اجرا شده ‌است.
ترجمه مرگ ایوان ایلیچ؛ نام بزرگان همراه با تولستوی
رمان مرگ ايوان ايليچ ترجمه صالح حسینی را «انتشارات نيلوفر» در سال 1385 منتشر كرد. صالح حسيني در مقدمه‌ي اين كتاب نوشته است كه قبل از اومترجمان دیگری از جمله «احمد گلشيري» هم اين كتاب را ترجمه كرده‌اند و ترجمه‌ی او قرار نیست چیزی به ترجمه‌های قبلی بیفزاید و قطعا این ترجمه هم آخرین ترجمه از مایوان ایلیچ اثر تولستوی نخواهد بود. حسینی در مقدمه کتاب توضیح داده است وقتي ترجمه‌ي بسيار دقيق روسي به انگليسي اين كتاب به دستش مي‌رسد، وسوسه‌ي ترجمه‌ي اين اثر لئون تولستوي او را رها نمي‌كند. «حسيني» در كمال تواضع در مقدمه‌ي اين كتاب نوشته است: «ترجمه‌ي حاضر مطابق با فهم نگارنده، پيش روي خوانندگان قرار دارد و غرض به‌ هيچ وجه كاستن از ارزش ترجمه‌هاي قبلي نيست و به يقين آخرين ترجمه هم نخواهد بود.». لاله بهنام، کاظم انصاری، سالومه مهوشان، صادق سرابی، هوشنگ اسماعیلیان، و علی‌اصغر بهرامی مترجمانی هستند که این اثر ماندگار تولستوی را به فارسی برگردانده‌اند. تازه‌ترین ترجمه مرگ ایوان ایلیچ با ترجمه سروش حبیبی را نشر چشمه منتشر کرده است. کتاب صوتی مرگ ایوان ایلچ ترجمه سروش حبیبی هم در سايت فيديبو قابل خرید و دانلود است. 
در بخشی از کتاب مرگ ایوان ایلیچ می‌خوانیم
از زندگی ایوان ایلیچ چه بگوییم، که ساده‌تر و معمولی‌تر و بنابر‌این وحشتناک‌تر از آن پیدا نمی‌شد. او یکی از اعضای دادگاه بود و در چهل‌و‌پنج سالگی در‌گذشت. پدرش از کارمندانی بود که پس از خدمت در وزارت‌خانه‌ها و ادارات گوناگون در پترزبورگ پیشینه‌ای پیدا کرده بود از آن‌دست که آدم‌ها به‌واسطه‌ی آن صاحب منصب می‌شوند و به رغم بی‌کفایتی در احراز مشاغل پر مسئولیت، اخراج آن‌ها به دلیل داشتن سوابق طولانی کان لم یکن می‌گردد و بنابر‌این برای آن‌ها به طور اخص مشاغلی ایجاد می‌کنند که هر‌چند ساختگی است، درآمد حاصل از آن‌ها از شش‌هزار روبل گرفته تا ده‌هزار روبل، دیگر ساختگی نیست و در ازای آن‌هم عمر درازی می‌کنند. ایلیایپیمیچ گالین، مشاور خصوصی و عضو زاید نهاد‌های زاید گوناگون، چنین آدمی بود. از سه پسری که داشت، ایوان‌ایلیچ دومی بود. پسر ارشد پا جای پای پدرش، منتها در اداره‌ای دیگر، می‌گذاشت و از نظر سابقه خدمت به مرحله‌ای رسیده بود که هر حقوق‌بگیری با وضع مشابه به آن می‌رسید. پسر سوم مایه سرشکستگی بود. چند شغل نان و آب‌دار را از دست داده بود و حالا در اداره راه‌آهن خدمت می‌کرد. پدر و برادرانش، و خاصه زنانشان، علاوه‌بر این‌که چشم دیدنش را نداشتند اصلا نمی‌خواستند سر به تنش باشد. خواهرش با بارون گرف، که کارمندی هم‌سنخ پدرش در پترزبورگ بود، ازدواج کرده بود. ایوان‌ایلیچ به قول مردم گل سر‌سبد خانواده بود.","['داستان و رمان', 'داستان و رمان خارجی', 'داستان و رمان روسیه']",https://newcdn.fidibo.com/images/books/1183_62188_normal.jpg
عقاید یک دلقک,هاینریش بل,مهدی افشار,"۱۷,۰۰۰",مجید,,۱۳۹۳/۱۰/۱۵,فارسی,2.01,۳۱۲ ,978-600-94126-4-8,"تک‌گویی‌های بلندش در یکی از پرآوازه‌ترین رمان‌های دنیاست و با گذشت سال‌ها از زمان انتشارش هم‌چنان حرف‌های زیادی برای گفتن دارد. این رمان عامه پسند جامعه آلمان را تحت تاثیر پیشوای دیکتاتور خود یعنی هیتلر و سال‌های پس از جنگ جهانی دوم را به تصویر کشیده است و سرگذشت دلقکی غم‌انگیز گرفتار میان انسان‌های ریاکار را روایت می‌کند.. هانریش بل با نگارش کتاب عقاید یک دلقک موفق به دریافت جایزه‌ی نوبل ادبیات در سال 1972 شد.
‌درباره‌ی کتاب عقاید یک دلقک اثر هانریش بل
رمان عقاید یک دلقک برای اولین بار در سال 1963 منتشر شد و خیلی زود به یکی از کتاب‌های محبوب و پرطرفدار تبدیل شد. این کتاب در نگاه اول موضوعی اجتماعی و عاشقانه را به تصویر می‌کشد و مهم‌ترین اتفاقات زندگی یک دلقک پرآوازه، از اینکه چگونه با همسرش آشنا شد، آشنایی با نازی‌ها و ورود به عرصه طنز و در نهایت شکست و سقوط  او را توصیف می‌کند. مخاطب نیز به آسانی می‌تواند طنز تلخ لابلای توصیف‌های بل را دریابد. با این وجود این کتاب ته مایه‌ای مذهبی دارد و نویسنده جامعه بورژوا-کاتولیک آلمان که هویت انسان‌ها را هدف قرار داده است را به نقد می‌کشد. هانریش بل با زیرکی تمام تحلیل‌های سیاسی و اجتماعی و اعتراض‌های خود را نسبت به کمونیسم، نازیسم، نظام سرمایه‌داری و تزویر و ریاکاری در مناسبات انسانی را از زبان شخصیت اصلی داستان بیان می‌کند.
هانریش بل با فضاسازی قوی و شخصیت پردازی جذاب داستانی گیرا به خواننده عرضه کرده است و با تک‌گویی‌های بلندش تاثیر عمیقی بر مخاطب می‌گذارد . معشوقه‌ی این دلقک به دلایل مذهبی او را ترک می‌کند و او را درمانده و تنها می‌گذارد. «هانس شنیر» دچار افسردگی می‌شود و مرض‌های همیشگی‌اش ازجمله مالیخولیا و سردرد به سراغش می‌آیند. او ازنظر روانی بیمار می‌شود و زمانی که خودش را در آینه می‌بیند فکر می‌کند شخص دیگری روبه‌رویش قرار دارد. او خاطراتش را به‌صورت نامنظم و غیرخطی بازگو می‌کند و خواننده را میان گذشته و حال با خود همراه می‌کند.
‌درباره‌ی هانریش بل نویسنده‌ی کتاب عقاید یک دلقک
«هاینریش بل» نویسنده و آزادی‌خواه در 21 دسامبر 1917 در شهر کلن آلمان به دنیا آمد. او از دوران نوجوانی شیفته‌ی نوشتن بود و این علاقه او را به کار در کتابخانه‌ها کشاند. اما حضور در جبهه‌های جنگی و خدمت سربازی او را از فضای نوشتن و کتاب دور کرد. هانریش بل جنگ جهانی اول و دوم را به چشم دید و سقوط انسانیت و رنج انسان‌ها را از نزدیک لمس نمود. شاید همین تجربه‌های عینی را بتوان دلیل گیرایی کلام و قلم روان او دانست. بل پس از مدتی به زادگاهش کلن بازگشت و رشته‌ی ادبیات آلمانی را برای ادامه تحصیل انتخاب کرد. او به دنبال نویسندگی حرفه‌ای رفت. هاینریش بل اولین اثرش را در دهه‌ی چهل میلادی منتشر کرد و جایزه‌ی گروه 47 که مربوط به انجمن نویسندگان بعد از جنگ جهانی دوم را دریافت کرد. او داستان‌های زیادی در نقد و اعتراض به فاشیسم نوشته و نفرت خود را نسبت به این تفکر ابراز کرده است. هانریش بل برای مدتی عنوان ریاست انجمن جهانی قلم را بر عهده داشته است. ازدیگر افتخارات این نویسنده سرشناس می‌توان به دریافت جایزه نوبل ادبیات در سال 1972 اشاره کرد.
«آبروی از دست رفته کاترینا بلوم»، «نان سال‌های جوانی»، «فرشته سکوت کرد» و « سیمای زنی در میان جمع» برخی از آثار این نویسنده هستند که به فارسی ترجمه شده‌اند. هانریش بل در در ژوئیه سال 1985 درگذشت و در زادگاهش، شهر کلن به خاک سپرده شد.
ترجمه‌ی کتاب عقاید یک دلقک به فارسی
مهدی افشار مترجم زبان انگلیسی، استاد دانشگاه علامه طباطبایی و مترجم رسمی قوه قضائیه است. دکتر افشار در سال 1326 متولد شد و تحصیلات خود را در رشته ازبان انگلیسی تا مقطع دکترا ادامه داد. او مترجمی دقیق و پرکار است و ترجمه آثار ارزشمندی از نویسندگان مطرح جهان در کارنامه او به چشم می‌خورد. از آثار ترجمه شده توسط مهدی افشار میتوان به کتاب‌های «پیرمرد و دریا»، «گتسبی بزرگ» و «وداع با اسلحه» اشاره کرد. انتشارات مجید کتاب عقاید یک دلقک را با ترجمه‌ی مهدی افشار عرضه کرده و در اختیار علاقه‌مندان قرارداده است.
چرا باید کتاب عقاید یک دلقک را خواند؟
کتاب عقاید یک دلقک در دسته‌ی کتاب‌های داستان‌های آلمانی قرن بیستم قرار دارد. این کتاب عقاید برای گروه سنی بزرگ‌سال مناسب است. تعداد صفحات نسخه‌ی چاپی کتاب 312 صفحه است که با مطالعه‌ی روزانه 20 دقیقه می‌توانید این کتاب را در 15 روز بخوانید.
کتاب عقاید یک دلقک جزو کتاب‌های حجیم و بلند با موضوع داستان‌های آلمانی قرن بیستم است. این کتاب برای افرادی که وقت بیشتری برای مطالعه دارند و می‌خواهند در زمینه‌ی  داستان‌های آلمانی قرن بیستم زمان بیشتری را به مطالعه اختصاص دهند انتخاب مناسبی است.
‌در بخشی از کتاب عقاید یک دلقک می‌خوانیم
می‌توانستم صدا را تشخیص دهم. اما نمی‌توانستم واکنش مناسب نشان دهم. این صدا را بارها شنیده بودم، اما هرگز خود را مجبور نمی‌دیدم که واکنشی نشان دهم. در خانه، کلفت‌ها به صدای زنگ درورودی واکنش نشان می‌دادند. صدای زنگ مغازه درکوم را بارها شنیده بودم اما هرگز از جای خود برنخاسته بودم. در کلن ما دریک پانسیون زندگی می کردیم، در هتل تنها چیزی که زنگ می‌زند. تلفن بود. من صدای زنگ را می‌شنیدم. اما آن را فهم نمی کردم. برایم صدایی ناآشنا بود.
 در این آپارتمان تنها دو بارصدای زنگ برخاسته بود. یک بار وقتی یک پسر مقداری شیر آورد و یک بار هم وقتی زوفنر مقداری گل برای ماری فرستاد. وقتی گل‌ها رسید، من در تخت خواب بودم. ماری وارد اتاق شد و گل ها را به من نشان داد. به شیوه‌ی بی خویش شده و سرمست، گل‌ها را به بینی‌اش نزدیک کرد و دماغش را دردسته گل فرو برد و درپی آن صحنه‌ای ناپسند و زشت پدید آمد. برای این که فکر میکردم گل‌ها برای من است. زنان ستایشگر من گاه برایم به هتل گل می‌فرستادند. به ماری گفتم: چه"" گل های قشنگی, مال خودت."" و ماری به من نگاه کرد و گفت:
""اما این‌ها مال من است. ""من سرخ شدم و دست و پایم را گم کردم و از خاطرم گذشت که هرگز سفارش گل برای ماری نداده بودم. البته همه گل هایی را که روی صحنه برای من می آوردند. به ماری می‌دادم. اما هرگز برای ماری گل نخریده بودم. معمولا این من بودم که ناچار بودم برای گل‌هایی که روی صحنه به من هدیه می‌شد. پول بدهم. گفتم: چه"" کسی این گل‌ها را فرستاده؟""
-زوفتر.
-لعنت. این چه معنایی دارد؟
به یاد آوردم چه طور آن گل‌ها را در دست گرفت بود و در آغوش می‌فشرد. ماری سرخ شد و گفت: "" چرا نباید برایم گل بفرستد. ما مدت‌هاست یکدیگر را می‌شناسیم. چه بسا مرا ستایش می‌کند.
-باشد و بگذار تو را ستایش کند. اما این گل‌های گران قیمت زیاده‌روی و کار اضافی است. به عقیده من نشانه سستی عقل و بدسلیقگی اوست.
ماری آزرده شد و از اتاق بیرون رفت.
آن‌چه در بالا خواندید بررسی و نقد کتاب عقاید یک دلقک اثر هانریش بل بود.خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی داستان‌های آلمانی قرن بیستم می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.","['داستان و رمان', 'داستان و رمان خارجی', 'داستان و رمان آلمان']",https://newcdn.fidibo.com/images/books/6673_53477_normal.jpg
عاشقانه بلندی‌های بادگیر اثری از امیلی برونته,امیلی برونته,رضا رضایی,"۶۰,۰۰۰",نی," ۱۵۰,۰۰۰",۱۳۹۲/۱۰/۱۵,فارسی,2.67,۴۳۸ ,978-964-185-181-3,"عشق نیرو و هیجانی پیچیده درون آدمی است و تا زمانی که به وصال خود نرسد آرام نمی‌گیرد. حال اگر این نیروی پیچیده با ناکامی مواجه شود ممکن است نیروی نفرت، انتقام یا هر دو را درون انسان فعال کند. در آثار بزرگ ادبیات جهان از عشق و نفرت و انتقام قصه‌های زیادی خوانده‌ایم و با هر کدام به شکلی ارتباط برقرار کردیم.
این‌بار امیلی برونته با کتاب بلندی‌های بادگیر برایمان داستانی عجیب و دردناک را در عمارتی در قرن نوزدهم با  آمیزه‌ای از عشق  و ترس روایت می‌کند. رمان بلندی‌های بادگیر  یکی از صد رمان برتر جهان است.
خلاصه داستان بلندی‌های بادگیر
آقای ارنشاو در خیابان بچه‌ رها شده‌ای به نام هیتکلیف را پیدا می‌کند و تصمیم می‌گیرد او را به سرپرستی بگیرد و همراه خود به خانه بیاورد. هیندلی، پسر ارشد خانواده از همان بدو ورود هیتکلیف  با او دشمنی می‌کند و بعد از مرگ پدر هم با تحقیر و توهین با او رفتار می‌کند. در حالی‌که کاترین دختر خانواده از همان کودکی با هیتکلیف رابطه‌ای صمیمانه و عاطفی برقرار کرده و رشته‌ای از محبت و عشق بین این دو نفر شکل گرفته است. اما هیندلی که از هیتکلیف متنفر است و رفتار پرخاشگرانه‌ای با او دارد سدی در مسیر عشق خواهر خود و هیتکلیف می‌شود و ملاقات بین آن‌ها را ممنوع می‌کند.
اوضاع زمانی وخیم می‌شود که کاترین با مرد ثروتمندی به نام ادگار ازدواج می‌کند. هیتکلیف حالا کمر به انتقام بسته و بعد از سه سال به دهکده باز‌می‌گردد تا انتقام خود را از همه بگیرد. بازگشتی که اتفاقات عجیبی را برای هر دو خانواده رقم می‌زند.
عنوان بلندی‌های بادگیر در ایران
رمان بلندی‌های بادگیر در سال ۱۸۴۷ منتشر شد. عنوان اصلی این رمان wuthering heights است نام مکانی که داستان در آن اتفاق می‌افتد. البته مترجم در مقدمه توضیح داده است که مشخصات جغرافیایی این مکان نشان می‌دهد که  این مکان در بلندی قرار گرفته و بادگیر هم است و چون در ایران با این عنوان شهرت دارد او هم عنوان را تغییر نداده است. البته بعضی از مترجمان این کتاب را به سلیقه  با عنوان «عشق هرگز نمیمیرد» هم ترجمه کرده اند.
سبک نوشتاری امیلی برونته در بلندی‌های بادگیر
امیلی برونته نویسنده رئالیستی است که رمان بلندی های بادگیر را به زبان ساده نوشته است. او کتاب بلندی‌های بادگیر را به زبانی ساده در خط روایی مستقیم شرح می‌دهد و سایه‌هایی از سبک رمانتیسم را می‌توان در این اثر دید. رمانتیسم شیوه‌ای از نگارش  است که در قرن نوزدهم پدید آمد. نویسندگان این سبک با خود ساختگی و خودباوری تمایلی به برجسته کردن خویشتن انسانی، گرایش به سوی خیال و رویا داشتند. وجود فضاهای خیالی و حتی جادویی در این اثر هم نشان می‌دهد که برونته سعی کرده با سنت داستان نویسی گوتیک رمانی درباره‌ی مرگ، عشق و انتقام خلق کند.  
این رمان بلند  20 فصل دارد. حوادث، شخصیت‌ها و فضاهای داستان نشان از بازتاب زندگی شخصی امیلی در این رمان است، در واقع با نگاهی به زندگی امیلی برونته و شناخت اخلاق و روحیات او می‌توان بازتاب زندگی او را در رمان بلندی‌های بادگیر دید. وجود عناصر طبیعت، مرگ مادر شخصیت‌های اصلی در خردسالی، و حتی زندگی برادر کاترین یعنی هیتکلیف بسیار شبیه به زندگی برادر امیلی است. جوزف که در این داستان شخصیتی مذهبی و متعصب دارد هم کاملا نمودی از پدر سرسخت و مذهبی امیلی است.
كل داستان از زبان كارگری به نام نلی روایت می‌شود و دیده‌ها و شنیده‌های اوست که خواننده را به قضاوت و شناخت شخصیت‌ها دعوت می‌کند و هرجایی از داستان که نلی در آن حضور نداشته  روایت را از زبان شخصیت‌های دیگر نقل می‌کند. در واقع امیلی برونته از نگاه نلی کارها و اعمال شخصیت‌ها را بررسی می‌کند. 
در قرن 19 میلادی در انگلستان صحبت کردن از مسائلی مثل نابرابری‌های جنسیتی و طبقاتی، مسائل مذهبی و عشق خارج از عرف به نوعی ممنوع بوده است اما در این رمان می‌بینیم که امیلی برونته با شجاعت از زمان خود جلوتر می‌رود و با صراحت از مفاهیمی صحبت می‌کند.
جدال فقر و ثروت، حضور ارواح، عشق و دوری مضمون اصلی داستان هستند. در واقع هیتکلیف زمانی که برای رسیدن به عشق خود کاترین ناکام می‌ماند به اعمال خشونت آمیز و شیطانی دست می‌زند اما آن‌چه تا پایان پررنگ‌تر و ماندگارتر است احساس عشقی است که امیلی برونته به شکل‌های دیوانه‌وار و مرموز برای خواننده وصف می‌کند.
بلندی‌های بادگیر؛ عاشقانه‌ترین کتاب ادبیات انگلستان
در کشور انگلستان بین علاقه‌مندان به ادبیات یک  نظرسنجی از میان جملات زیبا در  کتب مختلف ادبی برگزار شد و عبارت «روح از هر چه ساخته شده باشد، جنس روح او و من از یک جنس است» بیشترین آرای عاشقانه‌ترین جمله‌ی ادبی را کسب کرد. به همین دلیل کتاب بلندی‌های بادگیر منتخب عاشقانه‌ترین کتاب ادبیات در انگلستان شد.
فیلم بلندی‌های بادگیر
توصیفات درخشان و لحن شاعرانه‌ی امیلی برونته در رمان بلندی‌های بادگیر، کارگردان‌های زیادی را در طول سال‌ها به ساخت فیلمی عاشقانه از روی این کتاب تشویق کرد. از سال 1920 تا به امروز بیش از 30 اقتباس سینمایی از این رمان شده است. از اولین اقتباس‌های سینمایی از این رمان محصول سال ۱۹۳۹ به کارگردانی ویلیام وایلر است که بازیگرانی همچون لارنس اولیویه، مرل اوبرون در آن نقش آفرینی کرده‌اند. این فیلم در سال1940  موفق به دریافت دو جایزه ی اسکار  شد.
از فیلم‌های اقتباسی مشهور دیگر از این رمان فیلمی با همین عنوان  محصول سال ۱۹۹۲ به کارگردانی «پیتر کاسمینسکی» و  با بازی «ژولیت بینوش» در نقش کیتی و «رالف فینس» در نقش  هیث‌کلیف است.
درباره امیلی برونته؛ نویسنده‌ی جوان و تنها  
امیلی برونته داستان‌نویس و شاعر بریتانیایی است. او در سال 1818 در یورکشر، شمال انگلستان به دنیا امد. امیلی پنجمین فرزند خانواده بود و پدرش کشیشی ایرلندی بود. امیلی برونته خواهر کوچک‌تر شارلوت برونته و خواهر بزرگ‌تر ان برونته بود که  هر کدام از نویسندگان مطرح کلاسیک جهان محسوب می‌شوند و امروز نام آن‌ها با عنوان خواهران برونته در دنیای ادبیات شناخته می‌شود.
مادر اميلی زمانی که او تنها سه سال داشت از دنیا رفت. پدر که با پنج دختر و یک پسر تنها مانده بود تبدیل به مردی سخت‌گیر و متعصب شد و تا جایی که توانست به فرزندان خود سخت گرفت. او می‌خواست فرزندانش را بی‌میل به لذات زندگی دنیوی بار بیاورد به همین دلیل آن‌ها را از خوردن گوشت، خندیدن و ارتباط گرفتن با دیگران محروم کرده بود. دو دختر بزرگ‌تر خانواده از کمبود غذا و بیماری سل از دنیا رفتند.
امیلی و خواهرانش شارلوت و آن و برادرش با طبیعت یورک انس گرفته بودند و اوقات فراغت خود را در طبیعت سپری می‌کردند. در عصر ویکتوریایی انگلستان درست در زمانی که انقلاب صنعتی باعث توسعه کارخانه‌ها شده بود زندگی کارگری مردم هم روز به روز با بحران اقتصادی مواجه بود خواهران برونته به شعر و نوشتن روی آوردند. آن‌ها در این زمان با نام مستعار شعر می‌سرودند اما از دیوان شعرهای آن‌ها استقبال نشد. سه خواهر با وجود وضعیت بد مالی پدر و فشارهای او تصمیم گرفتند تا کار کنند و معلم فرانسه شوند.
امیلی در سال 1838 معلم شد اما فشارکاری زیاد باعث شد تا کارش را رها کند. او 6 سال بعد به همراه دو خواهرش مدرسه‌ای را راه‌اندازی کردند ولی هیچ‌ دانش‌آموزی در آن ثبت نام نکرد.
در سال 1847  بعد از انتشار موفقیت آمیز جین ایر اثر شارلوت برونته، اميلی برونته تنها رمان خود بلندی‌های بادگیر را منتشر کرد رمانی که دو سال برای نوشتن آن زمان صرف کرده بود و مصحح و مشوق امیلی در انتشار بلندی‌های بادگیر کسی نبود جز خواهرش شارلوت.
رمان بلندی‌های بادگیر هم در ابتدا شكست خورد اما بعد از مرگ نویسنده در فهرست بهترین رمان‌های انگلیسی قرار گرفت و حالا بیش از 150 سال است كه  در سراسر جهان تجدید چاپ می‌شود و علاقه‌مندان زیادی دارد.
امیلی عمر کوتاهی داشت و در طول زندگی خود تحت تاثیر رفتارهای زننده و پر التهاب پدر از سندروم «آسپرگر» که نوعی بیماری زیستی‌عصبی است و عملکرد اعصاب را مختل می‌کند، رنج می‌برد. امیلی در سی سالگی یعنی  یک سال پس از انتشار کتابش بر اثر بیماری سل از دنیا رفت.
ترجمه بلندی‌های بادگیر؛ از دیروز تا امروز
سالها از انتشار شاهکار کلاسیک بلندی‌های بادگیر گذشته است. این عاشقانه کلاسیک که در سراسر دنیا مخاطبان زیادی دارد بی‌شک در ایران هم از چشم ناشران دور نماند و تا امروز بیش‌تر از 20 ترجمه از آن در بازار نشر وجود دارد.
بلندی‌های بادگیر اولین بار در سال 1335 با عنوان «عشق هرگز  نمی‌میرد» در انتشارات فرانکلین منتشر شد و بعد در دهه‌ی چهل قبل از انقلاب اسلامی با عنوان «عشق هرگز نمی‌میرد» با ترجمه‌ی «پرویز پژواک» از سوی انتشارات عین‌الهی منتشر شد و در فیدیبو قابل دانلود است.
در سال 1354 «علی‌اصغر بهرام بیگی» این اثر را با عنوان «عشق هرگز نمی‌میرد» از سوی انتشارات امیرکبیر منتشر کرد. علی اصغر بهرامی ترجمه‌ی این اثر را بازنگری کرد و انتشارات علمی فرهنگی در سال 1390 آن را با عنوان بلندی‌های بادگیر دوباره منتشر کرد.
نشر نی این رمان را با ترجمه‌ی «رضا رضایی» در سال 1390 روانه بازار کرد. ترجمه‌ی رضا رضایی اخیرا به نوبت چاپ پانزدهم رسید. خرید و دانلود کتاب بلندی‌های بادگیر با ترجمه‌ی رضا رضایی در فیدیبو امکان‌پذیر است.
انتشارات افق ناشر دیگری است که بلندی‌های بادگیر را با برگردان «نوشین ابراهیمی» منتشر کرده است و در فیدیبو موجود است.
ترجمه‌ی «اکرم مظفری»، «مهدی سجودی مقدم»، «نگار غلام‌پور» و «شادی ابطحی» از تنها اثر امیلی برونته با عنوان بلندی‌های بادگیر هم در فیدیبو قابل خرید و دانلود است.
در بخشی از کتاب بلندی‌های بادگیر می‌خوانیم
جوزف مرد سن و سال‌داری بود. نه، پیرمرد بود، شاید هم خیلی پیر، اما سرحال بود و قبراق.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/1620_24744_normal.jpg
خرمگس ,اتل لیلیان وینیچ,حمیدرضا بلوچ,"۱۸,۰۰۰",مجید," ۴۲,۰۰۰",۱۳۹۴/۱۰/۱۵,فارسی,2.42,۴۱۶ ,978-600-94126-8-6,"وقایع تاریخی زمانی که با زبان ادبیات و در قالب رمان بیان می‌شوند بسیار جذاب‌تر و تاثیرگذارتر خواهند شد. اتل لیلیان وینیچ  فعالیت‌های سیاسی سازمان ایتالیای جوان را در بستری از داستان، با زبانی شیوا و گاهی اوقات در قالب طنز بیان کرده است. برای علاقه‌مندان رمان‌های سیاسی و داستان مبارزات مردمی، کتاب خرمگس بی‌شک یکی از جالب‌ترین و جذاب‌ترین کتاب‌ها خواهد بود.
خلاصه‌ای از داستان خرمگس
آرتور بورتون شخصیت اصلی داستان خرمگس مسیحی متعصبی است که با کشیشی به نام پدر مونتالی روابط بسیار صمیمانه‌ای دارد و این رابطه استاد و شاگردی آن‌ها، برای سالیان دراز ادامه داشت. اما پس از مدتی پدر مونتالی به دلیل ترفیع از کلیسا می‌‌رود و کشیش جدیدی جایگزین او ‌می‌شود. کشیش جدید که جاسوس است اعترافات آرتور را لو می‌دهد و باعث دستگیری جمعی از اعضای سازمان جوانان و آرتور می‌شود. آرتور پس از آزادی از زندان متوجه می‌شود که اعضای سازمان و جما معشوقه‌اش او را مقصر می‌دانند. برخورد اعضای سازمان با او و همچنین ریاکاری و فریب کلیسا باعث سرخوردگی آرتور می‌شود. در همین حال آرتور نامه‌ای از مادرش پیدا می‌کند که متوجه می‌شود پدر مونتالی پدر واقعی اوست. با توجه به تمام این اتفاقات او به طور ساختگی خودکشی می‌کند و ناپدید می‌شود. سیزده سال بعد آرتور به عنوان خرمگس و با نام مستعار به سازمان ایتالیای جوان باز می‌گردد. او به دلیل قدرت نویسندگی بالایی که دارد و توانایی که در نوشتن مطالب هجوآمیز دارد مورد توجه تمام اعضای حزب قرار می‌گیرد اگرچه که رنج سالیان تنهایی، ظاهر او را کاملا تغییر داده است. حتی جما نیز به او علاقمند می‌شود. در ادامه تقابل او و پدر مونتانلی هنگام محاکمه او، برخوردی بسیار جذاب و چالش‌برانگیز را برای هر دو روایت می‌کند.
اتل لیلیان وینیچ؛ خالق خرمگس
خانم وینیچ در خانواده برجسته انگلیسی در ایرلند کنونی متولد شد. پدرش از ریاضیدانان بزرگ بود و مادرش مقلات اجتماعی می‌نوشت. او در 18 سالگی برای ادامه تحصیل به آلمان رفت و شروع به آموختن موسیقی، فلسفه، زبان‌شناسی و ادبیات کرد. پس از پایان تحصیلاتش علاقمند به مسائل اجتماعی شد و زندگی مبارزان راه آزادی برایش بسیار جذاب و تاثیرگذار شد. وینیچ مدتی در روسیه به فراگیری زبان روسی مشغول شد و آثار نویسندگان مشهور روسیه مانند «داستایوفسکی»، «گوگول» و «کاشین» را به انگلیسی ترجمه کرد. در سال 1897 اولین رمان خود را با نام خرمگس منتشر کرد. کتاب در مدت کوتاهی به شهرت رسید و تجدید چاپ شد. از خرمگس به عنوان یکی از کم نظیرترین رمان‌های سیاسی که زندگی و شخصیت یک مبارز را به تصویر کشیده است، یاد می‌شود. وینیچ یکی از نویسندگان مهم در حقوق زنان نیز هست و هنوز هم مقالات او درباره مقام زنان در جامعه بسیار مشهور و تاثیرگذار هستند. «جک دایمند» کتاب دیگر نویسنده است که باز هم در مورد ریاکاری و فساد کلیساست. سومین رمان او «الیویالتام» در سال 1904 نوشته شد و 6 سال بعد رمان بعدی خود را با نام «دوستی گسیخته شده» منتشر کرد که درباره زندگی شخصیت خرمگس در آمریکای جنوبی است. آخرین رمان او «کفشت را بکن» نیز درباره خرمگس است و زندگی اجداد مادری او را بررسی می‌کند. او در سال 1960 در سن 96 سالگی درگذشت.
 خرمگس؛ نیرومحرکه جامعه
رمان خرمگس با نام اصلی The Gadfly شرایط و اوضاع جامعه ایتالیا را طی سال‌های 30 تا 40 قرن 19 میلادی روایت می‌کند. زمانی‌که ایتالیا تحت اشغال ارتش اتریش بود در مناطق اشغال شده، مردم مبارزاتی پراکنده را علیه نیروهای اشغالگر انجام می‌دادند، تا اینکه در سال 1831 «سازمان مخفی ایتالیای جوان» شکل گرفت. داستان خرمگس در همان سال‌ها روایت می‌شود. اما وینیچ به روایت داستانی صرفا سیاسی اکتفا نکرده است و کتاب تنها در مورد وقایع تاریخی نیست بلکه درون مایه‌ی اصلی کتاب فلسفی است و تقابل دیدگاه‌های مذهبی آرتور بورتون به عنوان قهرمان داستان  با آرمان و آرزویش، که همانا آزادی است را به نمایش می‌گذارد. نویسنده با هنرمندی تمام آرتور را به عنوان یکی از دوست داشتنی‌ترین مبارزان ادبیات داستانی جهان خلق می‌کند. آرتور که سرشار از عشق به دیگر انسان‌هاست در طی مبارزاتش متوجه می‌شود که تمام آموزه‌های کلیسا که از بچگی آموخته است در تقابل با آزادی و رهایی اوست و با پوچی فرمان‌های کلیسا مواجه می‌شود. پس از آن است که آرتور همانند خرمگس که اسب را وادار به حرکت می‌کند برای آزادسازی و پیشرفت جامعه خود تلاش می‌کند. در سراسر رمان وینیچ شخصیت‌های داستان را در بیان عقایدشان آزاد می‌گذارد و چند صدایی در روایت قصه به خوبی دیده می‌شود. همه شخصیت‌های داستان از آرتور، بولا، جما و مارتینی در تقابل با هم گفتگویی بزرگ را شکل می‌دهند و راوی سوم شخص صدای غالب رمان به هیچ وجه نیست. نکته دیگر جذاب درباره کتاب این است که سبک واقع گرایی (رئالیستی) در سراسر کتاب حفظ می‌شود. شخصیت‌ها در اثر حوادث به یکباره تغییرات فاحشی نمی‌کنند و تغییرات شخصیتی آن‌ها به مرور زمان اتفاق میفتد.
برگردان‌های فارسی کتاب خرمگس
کتاب برای اولین بار توسط «خسرو همایون پور» به فارسی ترجمه شد و توسط انتشارات «امیرکبیر» منتشر شد. حمیدرضا بلوچ نیز کتاب را برای «انتشارات مجید» ترجمه کرده است. «داریوش شاهین» و «سوسن ارکانی» از دیگر مترجمان کتاب هستند. تمامی ترجمه‌ها دارای متن‌های شیوا و خوانندنی هستند. زبان ترجمه آقای «همایون‌پور» بسیار ادبی است و لحن آقای بلوچ روان‌تر و مطالعه آن راحت‌تر خواهد بود.  برای درک بهتر موضوع به دو جمله زیر توجه کنید:
""نه پدر باید پیدایش کنم. مطمئنم که آن‌را همینجا گذارده اید، شما دیگر نمی‌توانید عین آنرا بنویسید"" این جمله قسمتی از ترجمه «خسرو همایون‌پور» است. همین جمله را آقای بلوچ اینگونه ترجمه کرده اند: ""نه پدر باید پیدایش کنم. مطمئنم آن‌را همین‌جا گذاشته‌اید. فکر نمیکنم هرگز بتوانید دوباره مثل آن‌را بنویسید"" با مقایسه این جمله می‌توانید با لحن مترجمین آشنا شوید و هر ترجمه‌ای را که بیشتر دوست دارید انتخاب کنید.
اقتباس‌های کتاب خرمگس
اگرچه داستان کتاب در ایتالیا رخ می‌دهد اما در ایتالیا کاتولیک خرمگس خیلی مورد توجه قرار نگرفت. در عوض در کشورهای چپ‌گرا و کمونیستی مثل روسیه و گرجستان کتاب بسیار مورد توجه قرار گرفت و نسخه‌های سینمایی و همچنین نمایشنامه‌هایی از آن اقتباس شد. مشهورترین اقتباس از کتاب فیلم سینمایی «ریوارس» است که در کشور آذربایجان ساخته شده است. از دیگر اقتباس‌های سینمایی کتاب می‌توان به «کرازانا»  اشاره کرد که باز هم در کشور آذربایجان تهیه و تولید شد. همچنین فیلم «اوود»  نیز به زبان روسی در سال 1955 از روی رمان خرمگس اقتباس شد. آخرین اقتباس سینمایی نیز متعلق به یک کشور چپ گرای دیگر یعنی چین است که در سال 2003 «تیان مینگ» فیلم «نیومنگ» را براساس این رمان ساخت.
«جرج برنارد شاو» در سال 1898 نمایشنامه‌ای با عنوان خرمگس را از کتاب اقتباس کرد. همچنین نمایشنامه‌نویسان روس نمایش «اوواد» را بر اساس داستان کتاب نوشتند. علاوه بر این نمایش «زرتوا سوودی»  نوشته «ال آوریان»  در سال 1906 به زبان روسی از کتاب خرمگس اقتباس شده است.
در بخش‌هایی از کتاب می‌خوانیم
جای تاسف است که کلیسا کشیشان را از ازدواج منع می‌کند. پدر! من اطمینان دارم که اگر شما پیمان نبسته بودید. اگر ازدواج می‌کردید فرزندانتان بسیار ... هیس! این کلمه با چنان زمزمه سریعی ادا شد که به نظر می‌رسید سکوت بعدی را عمیق‌تر می‌سازد.
 فایده پیمان‌ها چیست. این پیمان‌ها نیستند که در میان مردم بستگی ایجاد می‌کنند. اگر انسان احساسی خاص نسبت به چیزی داشته باشد. این احساس او را بدان وابسته می‌سازد. ولی اگر چنان احساسی در او نباشد هیچ عاملی قادر به ایجاد چنین وابستگی نخواهد بود.
رستگاری‌تان را جاودانه در آغوش بگیرید، از ثمره‌اش بهره ببرید! من آن را همچون استخوانی که جلوی سگ‌های گرسنه‌ی خیابانی می‌اندازند، به سوی شما افکندم! دیگر از بهای غذایی که می‌خورید نگران نباشید، بیایید شکم‌تان را از گوشت تن پسرم پر کنید! ای بربرهای آدم خوار، ای خون آشامان مرده خوار! اینک از گوشت تن پاره‌ی جگر من بخورید! خون گرم و جوشان قلب جگرگوشه‌ی من، خونی را که به خاطر شما ریخته شد، بنوشید. آن‌را سر بکشید، بلیسید و لب‌های‌تان را با آن سرخ کنید. هم چون کرکس‌های مرده خوار، گوشت را از کف یکدیگر بربایید، بر سر آن با هم بجنگید و سرانجام آن‌را حریصانه ببلعید؛ ولی دیگر مرا شکنجه نکنید. به این تنی که به خاطر شما قربانی شده بنگرید، قطعه قطعه و خون چکان ... هنوز قلبش از زندگی رنج آور می‌تپد، از این احتضار جگرسوز می‌لرزد؛ بیایید مسیحیان، این را بنگرید و بخورید!
این را نیز به خاطر داشته باشید که روح لال است. صدایی ندارد که فریاد برآورد. باید تحمل کند. تحمل کند و باز تحمل کند.
هرچه زمان انجام کاری بیشتر باشد. دلایل شروع آن نیز بیشتر است.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/6207_63409_normal.jpg
راهنمای مردن با گیاهان دارویی,عطیه عطارزاده,,"۱۷,۵۰۰",چشمه," ۳۲,۰۰۰",۱۳۹۶/۰۴/۱۵,فارسی,1.31,۱۱۷ ,978-600-229-803-4,"گیاهان خواص متفاوتی دارند که به آن‌ها خاصیتی جادویی می‌بخشد. یک گیاه در ترکیب مناسب با گیاهان دیگر می‌تواند یک مرهم و داروی حیات‌بخش باشد؛ همان گیاه در شرایطی متفاوت هم‌چون زهری کشنده به مرگ و نابودی منجر می‌شود. راهنمای مردن با گیاهان دارویی داستانی پر رمز و راز است که در آن پای گیاهان دارویی به ماجراهای سرنوشت‌ساز شخصیت‌ها باز می‌شود.
خلاصه داستان راهنمای مردن با گیاهان دارویی
مادر و دختری در خانه‌ی حیاط‌دار بزرگی در تهران مشغول تهیه‌ی داروهای گیاهی‌اند و از فروش آن‌ها روزگار می‌گذرانند. حادثه‌ای در کودکی دخترک نحوه‌ی زندگی او را تغییر داده است. او که با مادرش به تنهایی زندگی می‌کند به کتاب‌ها علاقه‌مند است. دختر در نقش راوی، گذران زندگی خویش را شرح می‌دهد تا وقوع اتفاقی پای دختر را به دنیایی باز می‌کند که تاکنون نمی‌شناخته است. مواجهه با ناشناخته‌ها آغاز تغییرات بزرگی در زندگی مادر و دختر است.
درباره عطیه عطارزاده و سایر آثارش
عطیه عطار‌زاده شاعر، نویسنده‌ و دانش‌آموخته‌ی سینماست و کتاب راهنمای مردن با گیاهان دارویی اولین رمان اوست که برای دانلود در فیدیبو قرار گرفته است. «اسب را در نیمه دیگرت برمان» و «زخمی که از زمین به ارث می برید» مجموعه اشعار عطارزاده هستند.
او در کنار نوشتن، تجربه‌ی مستندسازی دارد. او در نقاشی هم تجربه‌های گسترده‌ای دارد و نمایشگاه‌های انفرادی و گروهی متعددی اجرا کرده است. عطیه عطار زاده در مصاحبه‌ای عنوان کرده که اهل کار با مدیوم‌های مختلف به‌طور هم‌زمان است. در واقع هر وقت در کار با مدیومی به بن‌بست می‌رسد بلافاصله مدیوم را عوض می‌کند و کار را ادامه می‌دهد. از نظر او مهم ساختن دنیای درونی است و نقاشی، نوشتن و فیلم ساختن صرفا ظواهر کار هستند که البته شاخصه‌های متفاوتی دارند، ولی جان‌مایه‌شان یکی است.
دغدغه‌ی عطارزاده در کتاب راهنمای مردن با داروهای گیاهی این است که چطور می‌شود جهان را یک‌طور دیگر دید. چطور می‌شود همه چیز را یک‌جور دید؟ چطور می‌شود واقعاً دید و حس کرد؟ اگر دیدن را به معنی واقعاً دیدن بدانیم، اگر چشم هم نداشته باشیم، می‌توانیم ببینیم.
او که برای یکی از مستندهایش با افراد نابینا کار کرده بود، به مسئله‌ی دقت در مشاهده علاقه‌مند شد. از این نظر، دیدن و مشاهده ربطی به چشم و بینایی ندارد، ذهن باید برای دیدن آماده باشد. خلاقیت عطارزاده در استفاده از طب سنتی و خواص گیاهان دارویی با ارائه‌ی تصاویر و توضیحات مختصر درباره‌ی برخی از این گیاهان به جذابیت کتاب افزوده است. برای مثال زیر یک تصویر نوشته شده است: «نحوه‌ی آویختن گیاهان برای خشک کردن: نکته‌ی مهم این است که حتما هوا باید میان ساقه‌های آویخته جریان داشته باشد. باید در فاصله‌ی میان ساقه‌ها صدای خاصی شنیده شود؛ صدای فریادی گنگ همراه با زوزه‌ی آرام باد.»
داستان راهنمای مردن با گیاهان دارویی توسط نشر چشمه منتشر شده و خرید و دانلود کتاب در سایت فیدیبو امکان‌پذیر است.
در بخشی از کتاب این جملات را می‌خوانیم: «تغییر کِش آمدن جهان است و با مقدار متنابهی درد همراه. حتا گیاهان هم وقتِ تغییر درد می کشند. فرق نمی کند زنده باشند یا مُرده. اگر دقت کنیم این درد را در هر حالتی تشخیص می دهیم. مثلاً اگر وقتی میوه ای دارد در سرکه تخمیر و تجزیه می شود درِ شیشه را بردارید، بوی این درد کشیدن را به خوبی می شنوید. کمی تند، تلخ و البته گس.»
سبک نگارش راهنمای مردن با گیاهان دارویی
در اعماق ذهن انسان چه می‌گذرد که خود از آن بی خبر است؟ فراواقع‌گرایی، سورئالیسم یا ابهام‌گرایی یک سبک ادبی است که در آن نویسنده دغدغه‌های فردی با ماهیتی احساساتی و ناآگاهانه را شرح می‌دهد. از جمله ویژگی‌های این سبك «نوشتن خود به خود» است. به این صورت که هر آن‌چه به ذهن نویسنده خطور می‌كند، همان را ثبت می‌كند.
از نظر نویسندگان این سبک، با روش‌های منطقی عقل هیچ‌گاه نمی‌توان ضمیر ناخودآگاه و گوشه‌های پنهان و تاریک روان را کاوید. رویا، یکی از مهم‌ترین راه های دستیابی به ضمیر ناخوداگاه است. حافظه‌ی انسان با خیال و توهم این گوشه‌های تاریک را به هنگام بیداری و هوشیاری زنده می‌سازد.
از اولین آثار سوررئالیستی در ایران می‌توان به کتاب «بوف کور» اثر «صادق هدایت» اشاره کرد. روایت داستان «بوف کور»، ساختاری غیرخطی، سوررئال و سمبلیک است که خاصیت چند جانبه‌ای به آن داده و خواندن و درک آن را مشکل کرده است. راوی داستان، که در انزوا و تنهایی به سر می‌برد، از جامعه گسیخته و همه‌ی افراد را شبیه هم می‌بیند و دغدغه‌ی شناخت خویش و درون‌بینی دارد.
«شازده احتجاب» نیز از نوشته‌های جریان سیال ذهن با مفاهیم ذهنی و روانی سوررئال ایرانی است. در این داستان‌ها، ضمیر ناخودآگاه مرکز توجه است. نویسندگان این گونه آثار، سعی در ورود به دنیای مبهم و مجهول روح و خفایای ناخودآگاه داشته‌اند و از این رو توصیفات و تجربیات آنان در بسیاری از موارد شبیه به هم است. مهم‌ترین منظور نویسندگان سوررئال، دست زدن به نوعی نوشتن خودبه‌خودی و ایجاد فضایی چند بعدی است که خواننده را دائما در معرض کشف‌های جدید از شخصیت‌های داستانی قرار می‌دهد.
راهنمای مردن با گیاهان دارویی نیز فضایی فراواقعی دارد. ارتباط روای با شخصیت‌های مرده‌ای چون «ابن سینا» و «سید جمال الدین اسدآبادی» و ادارکاتِ ماوراء الطبیعه او از ویژگی‌های این سبک است. رویاهایی که راوی می‌بیند بدون ساختاری سر راست و در قالب جریانی سیال و موهوم روایت می‌شود.
نگاهی روانکاوانه به راهنمای مردن با گیاهان دارویی
روانکاوی یکی از انواع روش‌های تحلیل و بررسی در ادبیات است. نظریه‌پردازان روانکاوی در مورد نحوه‌ی شکل‌گیری شخصیت‌ و بهترین شیوه‌ی درمان رفتار اختلال‌دار نظرات متفاوتی دارند. شخصیت‌های داستانی انسان‌هایی واقعی نیستند و در نتیجه روانی ندارند که بتوان آن را بررسی کرد. اما از آن‌جایی که شخصیت‌های داستانی بازتابی از تجربه‌های انسانی هستند، می‌توان به شخصیت‌های ادبی با دیدی روانکاوانه نگریست و علت رفتارهای آنان را ریشه‌یابی کرد.
از این منظر، تک‌تک انسان‌هایی که در جهان وجود دارند و به نوعی در داستان شخصیت‌پردازی شده‌اند، هر یک از بدو تولد و دوران کودکی در خانواده تجاربی کسب می‌کنند که پیشینه‌ی روانی آن‌ها در بزرگسالی را شکل می‌دهد. الگوهای رفتاری در دوران نوجوانی و بزرگسالی محصول تجارب این دوران است.
روان راوی در داستان راهنمای مردن با گیاهان دارویی نیز بر اساس این تجارب در دوران کودکی‌اش شکل گرفته است. از آن‌جایی که سبک داستان فراواقع‌گرایی است تعمدا این ریشه‌ها شرح داده نمی‌شود و فقط به‌صورت جسته‌گریخته همراه با اوهام و ابهام اشاره‌هایی به آن‌ها می‌شود.
یکی از ویژگی‌های این الگوهای رفتاری ویران‌کننده، تکرار آن‌ها در فرد است.  امیال، هراس‌ها، نیازها و تضادهای شخصیتی اغلب ناآگاهانه در رفتارهای شخصیت‌های داستانی بروز می‌یابد. ضمیر ناخودآگاه مخزن آن دسته از تجارب و احساسات دردناک، زخم‌ها، ترس‌ها، تمنیات گناه‌آلود و تضادهای حل نشده‌ای است که فرد نمی‌خواهد از آن‌ها چیزی بداند چرا که دانستنش او را از پای درمی‌آورد. یکی از مکانیسم‌های دفاعی در برابر این تجربیات دردناک، سرکوب است.
مجموعه‌ی این رفتارها در داستان راهنمای مردن با گیاهان دارویی در شخصیت مادر و دختر دیده می‌شود. برای مثال، مادر در گذشته انقلابی و سرکش بوده، به‌خاطر عشق به خانواده‌اش پشت می‌کند، اما عشق به او وفادار نیست و خیانت باعث سلب اعتمادش می‌شود. واکنش مادر نسبت به این اتفاقات یک انزوای خودخواسته از جهان و سرکوب هرگونه پیشامدی است که دوباره او را به این جهان ربط دهد.
از طرف دیگر مادر از تجربه‌ی دوباره‌ی این زخم‌ها توسط دخترش ترس دارد و به همین جهت از تماس دخترش با جهان بیرونی جلوگیری می‌کند. این مراقبت افراطی مادر، نقش یک زندانبان را برای او تداعی می‌کند. انباشت این سرکوب‌گری‌ها در آخر موجب جنون راوی می‌شود و آشوب‌ها و کشمکش‌های دختر جوان در قالب قتل مادر بروز می‌یابد. 
راهنمای مردن با گیاهان دارویی؛ مادرها و دخترها
انزوای خودخواسته مادر و فرار از واقعیات جهانی و تحمیل آن به دخترش رابطه‌ای عمیق بین او و دختر به وجود می‌آورد: رابطه عشق_نفرت؛ وابستگی شدیدی که به نفرت می‌انجامد.
در دنیای اسطوره‌ها داستان‌های زیادی از رابطه دختر_مادری هست که معمولا به مفهوم عشق و نجات منتهی می‌شود. ولی اسطوره‌ی «الکترا» نمایانگر کشمکش مادر_دختر فرویدی است. بر اساس این اسطوره، مادر الکترا به پدر خانواده خیانت می‌کند و معشوقش را به مقام پادشاهی می‌رساند. عقده‌ی الکترا برآمده از ماجرای انتقام‌گیری الکترا و برادرش از مادرشان و پدرخوانده است. «سوفوکل» نمایشنامه‌نویس یونانی با نمایش رنج های الکترا، ترحم و دلسوزی تماشاگر را متوجه او می کند. الکترا این رنج ها را به انتخاب خودش تحمل می کند و اصرار دارد خود را یک قربانی نشان بدهد. به همین دلیل الکترا عدالت واقعی را در انتقام می‌بیند. این تنها روایت اسطوره‌ای از قتل مادر به دست دخترش است که به این وسیله مادر گناهکار مجازات می‌شود. گرچه در کتاب راهنمای مردن با گیاهان دارویی چنین گناه محرزی وجود ندارد. اما راوی رفته‌رفته در داستان به این نتیجه می‌رسد که مادرش در برابر او گناهکار است و قتل او نوعی انتقام‌گیری از اوست.","['داستان و رمان', 'داستان و رمان ایرانی']",https://newcdn.fidibo.com/images/books/69569_47206_normal.jpg
مامان و معنی زند‌گی,اروین یالوم,سپیده حبیب,"۲۵,۰۰۰",قطره," ۴۸,۰۰۰",۱۳۹۵/۰۶/۱۵,فارسی,2.32,۳۴۳ ,978-600-119-207-4,"هیچ چیز مانند داستان در زندگی انسان تاثیرگذار نیست، موضوعی که اروین یالوم، نویسنده و روان‌درمانگر برجسته‌ی اهل آمریکا به‌خوبی درک کرده است. یالوم با تکیه بر علم، نظریات و سال‌ها تجربه‌اش از درمان افراد مختلف، داستان‌های کوتاهی خلق کرده که در کتاب مامان و معنی زند‌گی گنجانده شده‌اند. داستان‌هایی که نشان‌دهنده‌ی قلم توانای اروین یالوم و توانایی او در انتقال مفاهیم روانشناسی در قالب‌ جذاب و خواندنی است.
درباره کتاب مامان و معنی زند‌گی، د‌استان‌های روان‌د‌رمانی
کتاب مامان و معنی زند‌گی با نام اصلی Momma And The Meaning Of Life اثر اروین یالوم در سال 2000 منتشر شد. این کتاب که شامل داستان‌های کوتاه و نتیجه‌ی سال‌ها کار روان‌درمانی یالوم است. در کتاب مامان و معنی زند‌گی  مفاهیم و موضوعات درمانی و فلسفی در قالب روایت‌های شیرین بیان شده است.
 یالوم داستان‌های کتاب را از زبان خودش مطرح می‌کند و با نثر روان و فارغ از پیچیدگی سعی کرده مفاهیمی همچون مسئولیت، عشق و مرگ را برای عموم مردم به تصویر بکشد. او با نگارش این داستان‌ها، خواننده‌ی کتاب را با هراس‌های درمان که در جامعه وجود دارد روبه‌رو می‌کند و در غالب داستان مسائل پیچیده‌ی وجودی را برای انسان‌های عصر تکنولوژی مرور می‌کند. اروین یالوم با به تصویر کشیدن فضای درمان در داستان‌هایش، درمان کردن با همدلی و از طریق گفت‌وگو را آموزش می‌دهد و بیمارانش را مانند پدیده‌های خارجی ترسیم نمی‌کند. داستان‌های این کتاب قابل درک و دل‌نشین برای همه‌ی افراد است زیرا قلم یالوم متاثر از سال‌ها رابطه‌اش با انسان‌ها است.
داستان‌های کتاب مامان و معنی زند‌گی
کتاب مامان و معنی زند‌گی، د‌استان‌های روان‌د‌رمانی شامل شش داستان «مامان و معنى زندگى»،  «هم‌نشینی با پائولا»، «تسکین از نوع جنوبى» «هفت درس پیشرفته‌ى در درمان سوگ»، «رویایی دوجانبه» و «طلسم گربه‌ى مجار» است که چهار داستان ابتدایی آن براساس واقعیت به نگارش درآمده و دو داستان آخری را اروین یالوم براساس تخیل خود نوشته است. نویسنده‌ طی این داستان‌ها شگفتی‌ها و چالش‌های موجود در رابطه‌ی مریض و درمانگر را بیان می‌کند که دستاورد مهمی برای روانشناسی است.
«مامان و معنى زندگى» داستان اول کتاب است که درباره‌ی تاثیر مادر بر شکل‌گیری شخصیت فرزندان است. در این داستان اروین یالوم زندگی زنی نویسنده را به تصویر می‌کشد که پس از مرگ مادرش، رویای او را می‌بیند. این زن که از مادرش بیزار بوده ولی بعد از ده سال زندگی‌اش تحت شعاع او قرار می‌گیرد و با خود می‌گوید: «چرا حالا که سال‌های سال در خصومتی مداوم با او زندگی کرده‌ام، باید برایش دست تکان بدهم؟ او خودبین، منع‌کننده، مداخله‌جو، بدگمان، کینه‌ای، به شدت یک‌دنده و فوق‌العاده کم اطلاع بود. یک لحظه را هم به یاد نمی‌آورم که با او احساس صمیمیت کرده باشم.»
درباره اروین یالوم، نویسنده‌ی روان‌پزشک
از ابتدا تاریخ همه‌ی فیلسوفان و مفسران به‌دنبال یافتن پاسخ‌های بنیادین برای پرسش‌های‌شان درباره‌ی انسان، هستی و دنیای پس از مرگ بوده‌اند. اروین یالوم هم به تبع دیگر افراد برجسته‌ی تاریخ آثاری را به نگارش درآورده است که خواننده را به ورای مرزهای وجودی می‌برد. او با استفاده‌ از مضامین و درون‌مایه‌های فلسفی در قالب رمان‌ و داستان‌ها پیوندی میان دو حوزه‌ی نویسندگی و روانشناسی ایجاد کرده است.
اروین دیوید یالوم Irvin David Yalom روان‌پزشک و روان‌درمان‌گر اگزیستانسیالیسم در سال ۱۹۳۱ در واشنگتن دی سی به دنیا آمد. یالوم کودکی خود را با خواندن کتاب گذراند و در خانواده‌ی از یهودیان روس‌تبار که به آمریکا مهاجرت کرده‌اند، بزرگ شد. او در سال ۱۹۵۶ در بوستون در رشته‌ی پزشکی و در سال ۱۹۶۰ در نیویورک در رشته روانپزشکی فارغ‌التحصیل شد. او پس از اتمام تحصیلاتش سال‌های زیادی را در دانشگاه استنفورد مشغول به تدریس بود و به عنوان بزرگ‌ترین درمان‌گر وجودی حال حاضر شناخته شده است.
آثار اروین یالوم درباره مفاهیم وجودی انسان
اروین یالوم آثار متعددی را نگاشته است و علاوه‌بر این‌که چهره‌ای تاثیرگذار در علم روان‌کاوی بوده به عنوان نویسنده‌ای موفق نیز در میان مردم شناخته شده است. این نویسنده مفاهیمی همچون معنی زندگی، آزادی، انزوا و مرگ را که عضوی جدانشدنی از زندگی انسان‌ها هستند را درون‌مایه‌ی آثارش قرار داده است. او اولین اثرش با نام «روان درمانی گروهی: از نظریه تا عمل» را در سال ۱۹۷۰ منتشر کرد و قدم در راه‌ نوشتن داستان گذاشت. نام او با انتشار کتاب متفاوت «خیره به خورشید» در سال 2008 بیش از پیش معروف شد زیرا یالوم در این کتاب درباره‌ی اضطراب افراد نسبت به موضوع مرگ نوشته است. این نویسنده در سال 2002 موفق به دریافت جایزه انجمن روان‌پزشکی آمریکا شد و به عنوان نویسنده‌ی رمان‌های روانشناختی نامش را در تاریخ ماندگار کرد. یکی از آثار مشهور این نویسنده رمان «وقتی نیچه گریست» است که در آن اروین یالوم در فضایی تخیلی گفت‌وگویی میان «فریدریش نیچه»، «زیگموند فروید» و «یوزف برویر» شکل می‌دهد.
این نویسنده افتخارات و جوایز دیگری را نیز برای خود به ارمغان آورده است که از جمله آن‌ها می‌توان به جایزه‌ی روانشناسی «ادوراد استرکر» از طرف بخش روانپزشکی دانشگاه پنسیلوانیا و جایزه‌ی «صندوق بنیاد برای تحقیقات روانپزشکی » از سوی  انجمن روانپزشکی آمریکا اشاره کرد.
براساس زندگی اروین یالوم در سال 2003 مستندی با نام «پرواز از مرگ» Flight from Death به اجرا درآمد که روایت جنبه‌های مختلف زندگی این نویسنده است. همچنین خود نویسنده نیز اتوبیوگرافیش را در قالب کتاب «من شدن» Becoming Myself منتشر کرده که با عنوان فرعی خاطرات یک روان‌پزشک و با عنوان اصلی زندگی‌نامه‌ی اروین د. یالوم به چاپ رسید. او در این کتاب با قلمش شخصیت و زندگی‌ خودش را واکاوی می‌کند.
از دیگر آثار اروین یالوم که در فیدیبو برای خرید و دانلود موجود است می‌توان «چگونه پروانه شدم» با ترجمه‌ی «مینا فتحی»، «مخلوقات فانی و دیگر داستان‌های روان‌درمانی» با ترجمه‌ی «زهرا حسینیان» و «مسئله‌ی اسپینوزا» با ترجمه‌ی «بهاره نوبهار» را نام برد.
ترجمه کتاب مامان و معنی زند‌گی، د‌استان‌های روان‌د‌رمانی به فارسی
کتاب مامان و معنی زند‌گی، د‌استان‌های روان‌د‌رمانی را سپیده حبیب به فارسی ترجمه کرده و انتشارات قطره آن را در سال 1392 منتشر کرده است که نسخه الکترونیک آن در همین صفحه از فیدیبو برای خرید و دانلود موجود است. سپیده حبیب مترجم آثار اروین یالوم در ایران است که بااطلاع و اجازه‌ی نویسنده این آثار را منتشر کرده است. او فارغ‌التحصیل دانشگاه علوم پزشکی ایران است که دانشنامه‌ی تخصصی خود را در رشته روانپزشکی به سرانجام رسانده است. از آثار دیگر این نویسنده که دکتر حبیب به فارسی ترجمه کرده می‌توان به «درمان شوپنهاور»، «هنر درمان»، «روان‌درمانی اگزیستانسیال، وجودی» و «وقتی نیچه گریست» اشاره کرد که کتاب الکترونیکی همه‌ی آن‌ها در سایت و اپلیکیشن فیدیبو برای خرید و دانلود موجود است.
در ابتدا کتاب مامان و معنی زند‌گی مقدمه‌ای از «جعفر بوالهری»، رئیس انستیتو روان‌پزشکی تهران وجود دارد که ایشان درباره‌ی این کتاب گفته‌اند: « کتاب مامان و معنی زند‌گی، کتاب درس‌نامه‌ی روان‌پزشکی، روان‌درمانی، اخلاق، آموزش و شناخت همه‌ی ابعاد وجودی یعنی چهار بعد بیولوژیک، روانی، اجتماعی و معنوی انسان است که شالوده‌ی رویکرد نوین روان‌پزشکی است.»
کتاب مامان و معنی زند‌گی را سال 1386 هم «نشر کاروان» منتشر کرده که ترجمه‌ی قدیمی‌تری نسبت به نسخه‌ی سپیده حبیب است و «نشر مصدق» نیز این کتاب را با ترجمه‌ی «سعید نیک‌منش» راهی بازار کرده است.
در بخشی ازکتاب مامان و معنی زند‌گی، د‌استان‌های روان‌د‌رمانی می‌خوانیم
به عنوان دانشجوی پزشکی، هنر ظریف نگریستن، گوش دادن و لمس کردن را یاد گرفتم. به گلو‌های قرمز و ملتهب، پرده‌های متورم گوش و جوی پرپیچ و خم سرخرگ‌های شبکیه نگاه کردم. به سوت سوفل‌های دریچه‌ی میترال، غلغل روده‌ها و خس خس بد صدای ریه‌ها گوش دادم. لبه‌ی لغزنده‌ی کبد و طحال، سفتی کیست‌های تخمدانی و پروستات سرطانی به سختی مرمر را لمس کردم.
یادگیری درباره‌ی بیماران؟ بله، کار ما در دانشکده‌ی پزشکی همین بود. اما یادگیری از بیماران؟ این جنبه از تحصیلات عالی‌ام خیلی دیرتر شروع شد. شاید استادم جان وایت هورن شروعش کرد که اغلب می‌گفت: «به بیمارانتان گوش کنید؛ بگذارید درستان بدهند. برای خردمندترشدن، باید دانشجو بمانید.» و منظورش تنها این واقعیت پیش پاافتاده نبود که شنونده‌ی خوب، بیشتر درباره‌ی بیمار می‌آموزد. منظورش دقیقا این بود که باید اجازه بدهیم بیماران تعلیم‌مان دهند.
جان وایت هورن، مردی رسمی زمخت و مودب که هلال به دقت آراسته‌‌ای از موی خاکستری، کله‌ی براقش را حاشیه‌دار کرده بود، سی سال بود که به عنوان استاد برجسته‌ی روان‌پزشکی در دانشگاه جانز هاپکینز خدمت می‌کرد. عینکی دور طلایی می‌زد و هیچ مشخصه‌ی ظاهری اضافی نداشت: حتی یک چروک هم در صورتش دیده نمی‌شد؛ کت‌و‌شلوار قهوه‌ای‌اش را هم همه‌ی سال به تن داشت (حدس می‌زدیم باید دو سه دست کت‌و‌شلوار یک جور در گنجه‌اش داشته باشد). فن بیان فوق‌العاده‌ای هم نداشت: موقع سخنرانی، جز لب‌ها یقه‌ی قسمت‌های بدنش، دست‌ها، گونه‌ها، ابروان به طرز مشهودی ساکن می‌ماند. در طول سال سوم دوره‌ی دستیاری، من و پنج هم‌دوره‌ای دیگر، بعد از ظهر‌های پنج‌شنبه بیماران را با دکتر وایت هورن ویزیت می‌کردیم.","['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/64248_69415_normal.jpg
هری پاتر و حفره اسرارآمیز,جی.کی رولینگ,ویدا اسلامیه,"۶۰,۰۰۰",کتابسرای تندیس," ۵۰,۰۰۰",۱۳۹۲/۰۵/۱۵,فارسی,1.95,۳۸۹ ,964-5757-04-5,"‌درباره‌ی کتاب هری پاتر و حفره اسرارآمیز  اثر جی.کی رولینگ
کتاب هری پاتر و حفره‌ی اسرار آمیز دومین جلد از سری کتاب‌های هری پاتر است. این کتاب برای نخستین بار در سال 1998 منتشر شد و سال 2002 فیلمی موفق از آن ساخته شد. یکی از نوآوری‌های جی.کی رولینگ در کتاب حفره اسرار آمیز پیچیدگی داستان و تعدد شخصیت‌هاست. رولینگ در این کتاب به شخصیت‌هایش عمق بیشتری بخشیده است و عناصر و المان‌های جادویی بیشتری را وارد کتاب کرده است. این سیر در پنج جلد بعدی هری پاتر هم ادامه خواهد داشت که خود شایان توجه است.
خلاصه کتاب هری پاتر و حفره اسرارآمیز
در این کتاب هری به همراه دوستانش مشغول گذراندن دومین سال تحصیلی خودش در مدرسه‌ی هاگوارتز است. او این‌بار برای رفتن به مدرسه مسیر جدیدی را امتحان می‌کند. حفره‌ای که نام کتاب به نام آن زده شده است مکانی اسرار آمیز است که هری در طی اتفاقاتی مجبور به کشف آن می‌شود.
‌درباره‌ی جی.کی رولینگ نویسنده‌ی کتاب هری پاتر و حفره اسرارآمیز
جوآن رولینگ (Joanne Rowling) رمان‌نویس، تهیه‌کننده و فیلم‌نامه نویس انگلیسی است که معمولا با نام ادبی جی. کی. رولینگ شاخته می‌شود. رولینگ بعد از نوشتن مجموعه‌ کتاب‌های فانتزی تخیلی «هری پاتر» به شهرت جاوانه دست یافت.
مجموعه‌ی «هری پاتر» تاکنون بیشتر از 500 میلیون نسخه در سراسر جهان فروخته است و یکی از مشهورترین کتاب‌های ژانر نوجوانان شناخته می‌شود. تمام کتاب‌های مجموعه‌ی «هری پاتر» تاکنون به فیلم تبدیل شده‌اند و رولینگ در مراحل ساخت و نوشتن فیلم‌نامه‌ی همه‌ی آن‌ها نظارت مستقیم داشت.
مجموعه‌ی کتاب‌های «هری پاتر» پرفروش‌ترین مجموعه‌ی کتاب در طول تاریخ بوده‌اند، این مجموعه با فروش  میلیونی و پیدا کردن طرفدارانی که بعد از بیست سال هنوز هم سفت و سخت دنبال خبرهای این مجموعه هستند، شهرت نویسنده‌ی خود را ماندگار کرد. رولینگ بعد از نوشتن کتاب‌های «هری پاتر» نام ادبی خودش را تغییر داد، او اکنون کتاب‌هایش را تحت عنوان «رابرت گالبریت» می‌نویسد.
ترجمه‌ی کتاب هری پاتر و حفره اسرارآمیز به فارسی
انتشارات کتابسرای تندیس کتاب هری پاتر و حفره اسرارآمیز  را با ترجمه‌ی ویدا اسلامیه عرضه کرده و در اختیار علاقه‌مندان قرارداده است. ترجمه‌ی کتاب‌های ژانر نوجوانان همیشه یک چالش بزرگ برای مترجمان محسوب می‌شود. زیرا اثر ترجمه باید لحنی ساده و قابل فهم داشته داشته باشد، لحنی که برای نوجوانان جذاب باشد و کلمات عجیب غریب و پیچیده در آن وجود نداشته باشد. به همین دلیل است که مترجم‌های زیادی به سراغ ترجمه‌ی این ژانر هنری نمی‌روند. اما یکی از شجاع‌ترین و بدون شک بهترین مترجم‌های ژانر نوجوانان در کشور، ویدا اسلامیه است.
ویدا اسلامیه که مهم‌ترین امضای ترجمه‌اش روی مجموعه‌ کتاب‌های «هری پاتر» بوده است، بی‌شک خالق لحظات شیرین نوجوانی خیلی از ایرانی‌ها است. ویدا اسلامیه متولد سال 1346 است. او فارغ التحصیل رشته‌ی مترجمی زبان از دانشگاه آزاد اسلامی است. اسلامیه نخستین ترجمه‌اش را با آثار «آگاتا کریستی» آغاز کرد، اما سال 79 بود که ترجمه‌ی کتاب‌های هری پاتر به او پیشنهاد شد و اکنون اسلامیه مترجم رسمی همه‌ی کتاب‌های هری پاتر و البته جی.کی. رولینگ است.
ویدا اسلامیه درباره ترجمه می‌گوید: «یک مترجم باید بر زبان مبدا تسلط داشته باشد تا بتواند مفهوم مطالب را درک کند، همچنین باید به زبان مقصد تسط داشته باشد تا بتواند مفهوم متن را با رعایت امانت‌داری و وفاداری به متن، به درستی منتقل کند. کسی که با کمک دیکشنری متنی را ترجمه کند، همه می‌دانیم ترجمه‌اش ترجمه خوبی نیست، بلکه سلسله لغت‌هایی کنار هم است که هیچ‌کس نمی‌تواند با آن ارتباط برقرار کند؛ در نتیجه مخاطب با خواندن یک صفحه کتاب را کنار خواهد گذاشت و اگر به سنی رسیده باشد که درک کند مشکل از ترجمه است، سراغ ترجمه‌های بهتر می‌رود.»
کتاب هری پاتر و حفره اسرارآمیز  در دسته‌ی کتاب‌های تخیلی قرار دارد.
کتاب هری پاتر و حفره اسرارآمیز  مناسب برای گروه سنی نوجوانان است.
تعداد صفحات نسخه‌ی چاپی کتاب 389 صفحه است که با مطالعه‌ی روزانه 20 دقیقه می‌توانید این کتاب را در 19 روز بخوانید.
‌در بخشی از کتاب هری پاتر و حفره اسرارآمیز می‌خوانیم
هری پاتر یک جادوگر بود و تازه سال اول مدرسه ی علوم و فنون جادوگری هاگوارتز را به پایان رسانده بود. گرچه دورسلی ها از بازگشت هری در تعطیلات چندان خشنود نبودند ناراحتی آن ها در مقابل دلتنگی هری هیچ بود.
دوری از هاگوارتز همچون درد مزمن و جان گدازی پیوسته وجودش را آزار می داد. دلش برای قلعه با راهروهای مخفی و اشباحش تنگ شده بود؛ برای کلاس های درس ( البته نه کلاس اسنیپ، استاد درس معجون ها ) ؛ برای نامه هایی که جغدها می آوردند؛ برای ضیافت های باشکوه در سرسرای بزرگ مدرسه؛ برای تختخواب پرده دارش در خوابگاه برج؛ برای ملاقات با هاگرید ، شکاربان  مدرسه، در کلبه اش واقع در حاشیه ی جنگل ممنوع و بیش از همه دلش برای بازی کوییدیچ، محبوب ترین ورزش در دنیای جادویی تنگ شده بود ( ورزشی با شش تیر دروازه ی مرتفع، چهار توپ پرنده و چهارده بازیکن سوار بر جاروی پرنده).
همین که هری به خانه ی دورسلی ها رسید عمو ورنون کتاب های جادویی، چوبدستی سحرآمیز، رداهای مدرسه، پاتیل و از همه مهم تر نیمبوس دوهزار، جاروی پرنده ی بی نظیر هری را در انباری زیر پله پنهان کرد. برای دورسلی ها چه اهمیتی داشت که عضویت هری در تیم کوییدیچ مدرسه به علت نداشتن تمرین کافی به خطر بیفتد؟ برای دورسلی ها چه اهمیتی داشت که هری ناچار شود بدون انجام تکالیفش به مدرسه بازگردد؟ دورسلی ها از جمله افرادی بودند که جادوگرها به آن ها لقب مشنگ می دادند ( افرادی که حتی یک قطره خون جادویی در رگ هایشان یافت نمی شد ) . از نظر مشنگ ها حتی داشتن یک خویشاوند جادوگر ننگ به شمار می آمد. عمو ورنون حتی هدویگ، جغد هری را نیز در قفسش زندانی کرده بود مبادا هری با کسی در دنیای جادوگری ارتباط برقرار کند.
هری هیچ شباهتی به سایر اعضای خانواده اش نداشت. عمو ورنون مرد درشت هیکلی بود با گردن کوتاه و سبیل پرپشت مشکی. خاله پتونیا زنی لاغر و استخوانی بود که صورت اسبی کشیده ای داشت. دادلی نیز بور و چاق بود و پوست سرخ و سفیدی داشت. اما هری ریزنقش و لاغر بود با چشم های سبز درخشان و موهای مشکی پرکلاغی که همیشه نامرتب بود. عینکی با شیشه های گرد به چشم می زدوروی پیشانیش جای زخم کوچک و ظریفی به شکل صاعقه خودنمایی می کرد.
آن‌چه در بالا خواندید بررسی و نقد کتاب هری پاتر و حفره اسرارآمیز  اثر جی.کی رولینگ بود.خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی علمی می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.",['نوجوان'],https://newcdn.fidibo.com/images/books/3377_41334_normal.jpg
جانستان کابلستان,رضا امیرخانی,,"۴۶,۴۰۰",افق," ۷۸,۰۰۰",۱۳۹۰/۱۰/۱۵,فارسی,6.46,۳۴۸ ,978-964-369-737-2,"افغانستان از همسایه‌های ایران است که شرایط سیاسی و اقتصادی آن آشفته و گاها دردناک است. بیشتر اخبار و روزنامه‌ها درباره‌ی این کشور پر از  خبرهایی از جنگ و کشتار است. با وجود این‌که این کشور نزدیکی جغرافیایی با ایران دارد و پیوند عمیقی بین فرهنگ مردم ایران و مردم افغان وجود دارد، تصویر درستی از افغان‌ها در ایران وجود ندارد.
ادبیات با نقش پررنگ خود می‌تواند سبب پیوند جوامع شود. این‌بار هم رضا امیرخانی با نگارش سفرنامه‌اش از افغانستان ما را با زندگی مردمان همسایه‌مان آشنا می‌کند. او در کتاب جانستان کابلستان ،روایت سفر به افغانستان جنبه‌های مختلف چهار شهر این کشور همسایه که جنگ‌زده و زخم‌خورده است، را روایت می‌کند.
رضا امیرخانی، نویسنده متعهد به انقلاب اسلامی ایران
رضا امیرخانی  متولد سال 1352 در تهران، نوشتن را از زمان کودکی آغاز کرد. او فارغ‌التحصیل رشته‌ی مهندسی مکانیک از دانشگاه صنعتی شریف است که در جوانی در دوره‌های خلبانی شرکت کرد و جوان‌ترین خلبان ایران شد. رضا امیرخانی در پی علاقه‌اش به نوشتن، حرفه‌ی نویسندگی را پیش گرفت و اولین اثرش به نام «ارمیا» را نوشت. رمان «ارمیا» در سال 1374 از سوی «انتشارات سمپاد» منتشر شد.
امیرخانی نوشتن را ادامه داد و سبک خاص خود را آفرید. او کتاب «من او» را منتشر کرد و توجه منتقدان و مخاطبان را به خود جلب کرد.  او همچنین برای مدتی سردبیر «سایت لوح» و رئیس هیئت مدیره‌ی «انجمن قلم ایران» نیز بود.
رضا امیرخانی در اواخر دهه‌ی هشتاد شمسی به آمریکا سفر کرد و چند سالی را در آن‌جا گذراند. او پس از بازگشتش در سال 1382 آیت الله خامنه‌ای را در سفر به استان سیستان همراهی کرد و خاطرات سفرش را در قالب کتاب «داستان سیستان» منتشر کرد. امیرخانی در جمع دانشجویان در دانشگاه مشهد در مورد انتخابات گفته است :«اهل فرهنگ یک وظیفه دارند و بس؛ به شدت انقلابی بودن و به شدت غیردولتی بودن. خود ولایت فقیه هم جوری که ما می‌فهمیدیم در رابطه با مردم تعریف می‌شد، نه در رابطه با دولت...»
رضا امیرخانی نویسنده‌ صاحب سبک
کتاب‌های رضا امیرخانی جوایز و افتخارات زیادی را کسب کرده‌اند، کتاب «ره‌ش» اثر برگزیده‌ی یازدهمین دوره‌ی جایزه‌ی ادبی جلال آل احمد و برنده‌ی جایزه‌ی سی و ششمین دوره‌ی کتاب سال جمهوری اسلامی ایران در بخش ادبیات شد. از کتاب‌های رضا امیرخانی که در فیدیبو موجودند می‌توان به «جانستان کابلستان»، «ناصر ارمنی»، «از به»، «قیدار»، «من او»، «ارمیا»، «نفحات نفت» و «ره‌ش» اشاره کرد که برای خرید و دانلود پی دی اف آ‌‌ن‌ها می‌توانید به سایت و اپلیکیشن فیدیبو مراجعه کنید.
جانستان کابلستان روایتی از زندگی مردم افغانستان
کتاب‌ جانستان کابلستان از رضا امیرخانی اولین بار در سال 1390 از سوی «انتشارات افق» منتشر شد. این کتاب روایت نویسنده از سفر چند روزه‌اش به کشور افغانستان است. سال 1388 رضا امیرخانی همراه همسر و فرزندش برای سخنرانی در مراسم دانشجویان جدید الورود دانشگاه شریف راهی مشهد می‌شوند.
رضا امیرخانی در میانه سفر مشهدش، تصمیم می‌گیرد راهی افغانستان شود. او به قصد دیدار با استادان و ادیبان دانشگاه هرات به کنسولگری افغانستان می‌رود و به راحتی مراحل اداری ورود به این کشور را طی می‌کند. امیرخانی به همراه خانواده‌اش بدون هیچ پیش‌ زمینه‌ای که ممکن است چه اتفاق‌هایی در انتظار آن‌ها باشد، راهی افغانستان می‌شوند. آن‌ها به شهرهای «هرات»، «مزارشریف» و «کابل» سفر ‌می‌کنند و امیرخانی با زبان عامیانه وضعیت اجتماعی و فرهنگی مردمان کشور افغانستان را توصیف می‌کند. رضا امیرخانی با نثر روان و پویایش سفرنامه‌ی جذابی خلق می‌کند، او قبلا هم این کار را در کتاب «داستان سیستان» انجام داده است. امیرخانی در سفر کوتاهش پنجره‌ای کوچک به سمت افغانستان می‌گشاید و ما را با آداب و رسوم مردم افغان از نزدیک آشنا می‌کند. او علاوه بر این‌که سفر خود را روایت می‌کند اوضاع سیاسی، اقتصادی و پیشینه‌ی این کشور را نیز بازگو می‌کند.
رضا امیرخانی طی 9 فصل سفرنامه‌اش را در کتاب جانستان کابلستان روایت می‌کند. فصل اول با نام «مور و تیمور» پیش درآمد کتاب است که نویسنده صعود دماوندش را توصیف می‌کند. بقیه‌ی فصل‌ها ابتدا روایت سفر مشهد هستند و پس از آن امیرخانی درباره‌ی افغانستان سخن گفته است. عنوان فصل‌های کتاب به این شرح است: «مشهورات هرات» «متواترات هرات» «تحریرات هرات» «زائر زار و نزار مزار» «بلخ؛ الخ...» «تقابل با کابل» «انتخاباتیات» «بلاکش هندوکش».
سفر به کابل در پی انتشار جانستان کابلستان 
پس از انتشار کتاب جانستان کابلستان، رضا امیرخانی بار دیگر به کابل رفت. در این سفر با افرادی همچون «سيدضياء قاسمي»، شاعر و نويسنده افغانستانی، «محمدحسين جعفريان»، مستندساز، شاعر و اديب ايراني و «سيدرضا محمدي»، رييس اتحاديه نويسندگان افغانستان دیدار کرد.
امیرخانی در مصاحبه‌ای درباره‌ی این روز گفته است: «روز خوشی است برای من که گزارش دهم، روز به روز رابطه‌ی فرهنگی این دو پاره‌ی جداشده، نمی‌گویم دو ملت، نزدیک‌تر می‌گردد و این نزدیکی فقط به واسطه‌ی کلمه است، به واسطه‌ي فرهنگ. که فرهنگ خود بالادستِ سیاست می‌نشیند و سیاست زاییده‌ی فرهنگ است و مضحک است تصویر فرزندی که مادر را بزاید. با نوشتن جانستان کابلستان، با نسلی روبه‌رو شدم از افغانستانی‌های اصیل نسلِ دوم و سوم که افغانستان را هرگز ندیده بودند و جانستان برای ایشان پنجره‌ای بود ولو مکدر و مشجر از افغانستانِ امروز. اتفاقاتی که در دهه‌ی اخیر در رابطه‌ي فرهنگیِ این دو هم‌نژادترین هم‌سایه افتاده است، شاید غیرقابل باور باشد. امروز به راحتی می‌توان جایزه‌ی مشترک گرفت در حوزه‌ي زبانِ فارسی و بدونِ احساس غریبه‌گی در دانشگاه کابل گرد هم آمد برای کتابی از وطن‌داری که در آن سوی دیوار می‌زید. دیوار شمال و غرب و جنوب، طبق اسناد ثبتی ساخته شد به دست مالکان دوسوی دیوار. اما دیوار شرقی «مید این آذرز» بود. هفت سال پیش که جانستان را مي‌نوشتم به دنبال این بودم که روی این دیوار، پنجره‌ای ولو کوچک بسازم در کنارِ پنجره‌هایی که عزیزان دیگر ساخته بودند؛ کسانی که همه‌گی فضل تقدم دارند بر من، چنگیز پهلوان، محمدکاظم کاظمی، محمدحسین جعفریان و... اما امروز و در این محفل به امری دیگر می‌اندیشم. امروز به این می‌اندیشم که این نسل، بایستی چنان این پنجره‌های کوچک را کلان کند که دیوار فرو بریزد. دیواری که با سیاست ساخته شد، با فرهنگ فرو می‌ریزد.»
«سيدضياء قاسمي» در تکمیل صحبت‌های رضا امیرخانی گفته است :«آثار اميرخاني داراي شگفتي‌هاي فرمي و محتوايي ارزشمندي است. خلق كتاب جانستان كابلستان نيز اقدام ارزنده ديگري از اين نويسنده است و به راحتي نمي‌توان در قالب كلمات در خصوص اين كتاب سخن گفت. اين كتاب در مطبوعات و رسانه‌ها جريان‌سازي كرد؛ زيرا از آنجا كه نگاه متفاوتي به افغانستان دارد، نگاه جامعه ايران به افغانستان را نيز تغيير داد. بعد از انتشار اين كتاب بود كه شاهد رجوع دوباره نويسندگان و فيلمنامه‌نويسان ديگر به افغانستان بوديم.»
در بخشی از کتاب جانستان کابلستان می‌خوانیم
این مجلس برای من، بسیار آموزنده است و دوست‌داشتنی. ما، که در هوای تشیع نفس می‌کشیم، هیچ‌گاه به فاصله‌ی میان طریقت و شریعت، نیاندیشیده‌ایم. چنان هیات و تکیه و حسینیه با منبر و سمجد و محراب، ممزوج شده‌اند و چندان روحانی و آخوند به پیر و مرشد نزدیک‌ند که هیچ‌گاه نیازی ندیده‌ایم تا فتوت نامه‌ها را کنار رساله‌ها بگذاریم. اصلا به همین دلیل، خانقاه‌ها رفته رفته کنار رفته‌اند و حتا‌ام روز نیز فاصله‌ی مسجد و حسینیه، چندان معنادار نیست. اما به جز تشیع، در باقی مکاتب، فاصله‌ای جدی هست میان طریقت و شریعت. شاید در میان اهل تشیع طریقت گرایان افراطی را مطرود بدانیم و نیازی به مجالسی خارج از مجالس متعارف احساس نکنیم اما در مکاتب دیگر فصه گونه‌ای دیگر دارد. در سایر مکاتب، جریان‌های طریقنی، راه نجات از شریعت خشک است. مجلس سماع از این دستی که نگاشتم، یعنی یک گام دور شدن از طالبان؛ یعنی یک قدم دور شدن از عملیات انتحاری بر ضد پیروان سایر مکاتب. مجلس سماع از آن رنگی که در قونیه هست یا از این رنگی که در مزار دیدم، شاید عالم حوزه نشین ما را خوش نیاید، اما سدی است برای جلوگیری از نفوذ وهابیت. دینی با این رنگ، قطعا برتر می‌نشیند از دینی بدون رنگ. دین بدون رنگ، دین شریعت‌مدار محض، همان دینی است که در مدارس دیوبندی پاکستان، تدریس می‌شود و به مرور، هم‌ریخت می‌شود با وهابیت. با همان عقاید تند صفر و یکی. نوع دفاع فرقه‌ی دیوبندی از مذهب حنفی، و عدم تحمل نظر مخالفت، شباهت‌های رفتاری فراوانی داردبا انسداد اجتنهاد و در حقیقت، تعطیلی عقل در مرام وهابیت. وهابیت با کمی اغماض یعنی شریعت بدون طریقت. و اگر ما می‌توانستیم، طلاب افغانی را به عوض مدارس دیوبندی، جیش صحابه و در حقیقت آموختن آموزه‌های وهابیت، در مدارس کشورمان آموزش دهیم، نه فقط افغانستان را از گرفتاری طالبان می‌رهانیم، بلکه امروز نگران نفوذ وهابیت در میان اهل تسنن خود نبودیم. بد کشتیم و بعد می‌درویم...
 ","['داستان و رمان', 'داستان کوتاه']",https://newcdn.fidibo.com/images/books/2348_94869_normal.jpg
صد سال تنهایی,گابریل گارسیا مارکز,اسماعیل قهرمانی‌پور,"۶۵,۰۰۰",روزگار," ۱۳۰,۰۰۰",۱۳۹۱/۱۰/۱۵,فارسی,3.66,۵۹۹ ,978-964-374-182-2,"بعضی قصه‌ها فرق می‌کنند، فرای زمان و مکان‌اند، نه متعلق به سرزمین خاصی هستند و نه تاریخ انقضایشان فرامی‌رسد. رمان خارجی صدسال تنهایی یکی از همین کتاب‌هاست، کتابی که از نوعی اتوپیا حرف می‌زند و ظهور و سقوط آن را در طول زمان به تصویر می‌کشد. گابریل گارسیا مارکز، نویسنده‌ی مشهور آمریکای لاتین و برنده‌ی نوبل سال ۱۹۸۲ در این کتاب اوج هنرش را به کار گرفته و داستانی به سبک رئالیسم جادویی نوشته که یکی از اثرگذارترین داستان‌های جهان است.
 صد سال تنهایی نوشته گابریل گارسیا مارکز، برترین رمان قرن بیستم
کتاب صد سال تنهایی که در انگلیسی به نام «one hundred years of solitude» شناخته می‌شود داستانی است که اولین بار سال ۱۹۶۷ به زبان اسپانیایی منتشر شد. این داستان طولانی در سال ۱۹۷۰ به زبان انگلیسی ترجمه شد و توانست نظرات زیادی را به خود جلب کند. این کتاب از زبان سوم شخص بیان‌شده است و شخصیت‌های اصلی آن خانواده بوئندیا هستند که ماکوندو را پایه‌گذاری کرده و در آن ساکن هستند. این داستان، داستان هفت نسل از این خانواده و فراز و نشیب‌هایی است که در محل سکونت عجیبشان می‌گذرانند. یکی از نکات مهم در این کتاب این است که مارکز علی‌رغم استفاده از عناصر سورئال بسیار واقع‌گرا است او به تکرار وقایع ایمان دارد. به این که آرمان‌شهر وجود ندارد، او با نوشتن صد سال تنهایی به یک مبارزه دست‌زده است، مبارزه‌ای برای فهماندن این واقعیت که دنیای واقعی نیاز به اندیشه، ساختارهای حکومتی قدرتمند و تلاش برای ایجاد تعادل میان آنچه از دنیای خارج تزریق می‌شود و دنیای درون یک سرزمین دارد. ماکوندوی صد سال تنهایی مارکز چیزهای زیادی را درباره‌ی سرزمین‌های آمریکای لاتین در نیمه‌ی دوم قرن بیستم نشان می‌دهد. جایی که اروپایی‌ها فتحش کردند و زندگی را در آن تغییر دادند اما این تغییر قرار نبود مدینه‌ی فاضله‌ای برای اهالی آمریکای لاتین باشد، همان‌طور که سرنوشت ماکوندو این نبود. مارکز در نوجوانی اتفاقاتی را در کلمبیا تجربه کرد که افراد زیادی در سراسر جهان تجربه کردند و صدسال تنهایی توانست این تجربه‌ها را به بهترین شکل منعکس کند.
صد سال تنهایی به بیش از ۴۴ زبان زنده‌ی دنیا ترجمه شده و میلیون‌ها نسخه از آن در سراسر دنیا فروخته‌شده است. تا زمان زنده بودن مارکز کسی نتوانسته بود او را راضی کند از روی صد سال تنهایی فیلمی ساخته شود اما این روزها نتفلیکس این امتیاز را وارثان خریداری کرده و وعده داده است سریالی از روی آن ساخته خواهد شد.
خلاصه کتاب صد سال تنهایی مارکز
صد سال تنهایی مارکز جایی آغاز می‌شود که سرهنگ آئورلیانو بوئندیا مشغول یادآوری خاطراتش از گذشته است. جایی که پدربزرگش خوزه آرکادیو بوئندیا همراه همسرش اورسولا ایگواران هنوز زنده بودند و تازه ماکوندو را همراه اعضای خانواده‌شان پایه‌ریزی کرده بودند. تنها ارتباط اهالی ماکوندو با دنیای اطراف کولی‌هایی بودند که هر سال یک‌بار به سرکردگی مردی به نام ملکیادس به نزدیکی محل زندگی آن‌ها می‌آمدند و چیزهایی را می‌آوردند که هوش از سر اهالی به‌خصوص خوزه آرکادیو بوئندیا بیرون می‌برد و باعث شده بود او دست به کارهای عجیبی بزند. زمان در طول داستان جلو می‌رود و ماکوندو آرام آرام بزرگ‌تر می‌شود، خوزه آرکادیو بوئندیای دوم و سوم به دنیا می‌آیند و زندگی صورت دیگری در این سرزمین دور افتاده‌ی کنار آب به خود می‌گیرد.
ترجمه و انتشار صد سال تنهایی مارکز در ایران
تعداد نسخه‌های صد سال تنهایی در ایران زیاد است و مترجمان به نامی آن را به فارسی برگردانده‌اند. یکی از مشهورترین ترجمه‌های این کتاب ترجمه‌ی بهمن فرزانه است که انتشارات امیرکبیر سال‌ها پیش آن را منتشر کرد. کیومرث پارسای که بسیاری از آثار مارکز را به فارسی برگردانده است هم این کتاب را ترجمه کرده است. ترجمه‌ی دیگری که به شکل کتاب صوتی و با صدای مهدی پاکدل در اختیار دوست داران بهترین اثر گابریل گارسیا مارکز است ترجمه‌ی کاوه میرعباسی است. نشر روزگار هم این کتاب را با ترجمه‌ی اسماعیل قهرمانی پور در بازار کتاب ایران عرضه کرده است. دانلود کتاب الکترونیک صد سال تنهایی با ترجمه‌ی اسماعیل قهرمانی پور در همین صفحه از فیدیبو ممکن است.
درباره‌ی گابریل گارسیا مارکز، راوی آمریکای لاتین
آوردن اسم گابو در کشورهای آمریکای لاتین شبیه داشتن یک شاه‌کلید است. کمتر کسی را می‌توانید در این کشورها پیدا کنید که گابریل گارسیا مارکز را نشناسد و او را با تمام وجود دوست نداشته باشد. گابوی محبوب لاتین‌ها متولد ۱۹۲۷ در دهکده‌ای در کلمبیا بود، پدرش داروساز بود و زمانی که گابریل بسیار کوچک بود همراه مادرش برای کار به بارانکیا رفتند و او را کنار پدربزرگ و مادربزرگش در روستا گذاشتند. بعدها زمانی که گابریل بزرگتر شد پدرش او را به شهر برد تا درس بخواند. او از همان زمان استعداد سرشاری در نوشتن از خود نشان داد و در عین حال چندان با دیگر بچه‌ها نمی‌جوشید. او به خواسته‌ی خانواده‌اش برای تحصیل در رشته‌ی حقوق به دانشگاه رفت اما علاقه‌اش به نوشتن را ترک نکرد و مدتی بعد و در میان ناآرامی‌های کلمبیا به روزنامه‌نگاری مشغول شد. او در کار روزنامه‌نگاری پیشرفت بسیار سریعی داشت و هم‌زمان با آثار بزرگانی چون ویرجینیا وولف و ویلیام فاکنر آشنا شد. او اندیشه‌های سوسیالیستی داشت و همواره به آن‌ها پایبند بود. در نیمه‌ی دهه‌ی ۵۰ قرن بیستم بود که او بسیاری از کشورهای بلوک شرق را از نزدیک دید و سفرهای مختلفی به نقاط مختلف دنیا داشت. از میان اولین داستان‌های کوتاه او می‌توان به کسی به سرهنگ نامه نمی‌نویسد، تشییع‌جنازه مادربزرگ و طوفان برگ اشاره کرد اما صد سال تنهایی بود که او را به یک نویسنده‌ی موفق تبدیل کرد. پس از آن مارکز چند اثر برجسته‌ی دیگر مانند پاییز پدر سالار، عشق سال‌های وبا و ژنرال در هزارتوی خود را خلق کرد.
گابریل گارسیا مارکز در سال ۲۰۱۴ در ۸۷ سالگی در مکزیکو سیتی درگذشت و سپس بخشی از خاکسترش را به کلمبیا بردند. درگذشت او واکنش‌های زیادی را در دنیا به دنبال داشت و از باراک اوباما تا بیل کلینتون و ایزابل آلنده به آن واکنش نشان دادند. خوان مانوئل سانتوس، رئیس‌جمهور وقت کلمبیا آن زمان او را بزرگترین کلمبیایی تاریخ نامید.
چرا باید کتاب صد سال تنهایی را خواند؟
صد سال تنهایی یک کتاب معمولی نیست، تقریباً در تمام فهرست‌هایی که برترین کتاب‌هایی که باید پیش از مرگ خواند را برشمرده‌اند این کتاب در صدر فهرست قرار دارد و بعضی منتقدان آن را بهترین رمان تاریخ می‌دانند، بسیاری هم معتقدند این کتاب باعث شد تا اول برنده جایزه نوبل ادبیات شود. صد سال تنهایی پر از جملات و کلماتی است که هرچه بیشتر باید به آن‌ها فکر کرد. این کتاب شبیه‌سازی یک جامعه است و درس‌های زیادی برای خوانندگانش دارد. این کتاب را بخوانید و یک بار دیگر از دریچه‌ی نگاه عجیب مارکز به وقایع دور و بر خودتان نگاه کنید. چند ماکوندو در جهان وجود دارد؟ زندگی به چه سمتی می‌رود؟ سرنوشت چیست؟ ما چه چیزهایی را به چه قیمتی به دست آورده‌ایم؟‌ داستان صد سال تنهایی داستان یک سفر است، نه سفر یک نفر که سفر یک جامعه و تلاش‌هایشان، در این کتاب می‌توانید همه‌چیز را تجربه کنید، بعد از خواندن صد سال تنهایی دیگر دنیا شبیه روزهایی که قبل از خواندن این کتاب داشته‌اید نخواهد بود.
در بخشی از کتاب صد سال تنهایی می‌خوانیم
هنوز دوماه از وصلت این زوج نگذشته بود که ازدواجشان در معرض جدایی قرار گرفت. جریان از این قرار بود؛ آئورلیانو سگوندو برای این که کدورت حاصله در قلب و روح رفیقه‌اش، پتراکوتس را برطرف نماید او را به‌صورت ملکه‌ی زیبایی ماداگاسکار ملبس کرده و با وی عکس انداخت، اما وقتی این خبر به گوش فرناندا رسید و آن عکس را دید، بدون هیچ‌گونه خداحافظی لوازم عروسی‌اش را جمع کرد، جامه‌دان‌هایش را بست و از آنجا رفت؛ اما آئورلیانو سگوندو زود متوجه امر شد و به‌سرعت جنبید و در میانه‌ی جاده‌ی تالاب خود را به او رساند و پس از کلی التماس و قسم و آیه موفق شد او را از خر شیطان پایین آورده و به خانه برگرداند. بعد از آن فوراً رفیقه‌اش را گم و گور کرده و از جلوی چشم او دور نمود.
پتراکوتس هم که از قدرت و خلاقیت خود خبر داشت و می‌دانست، او بود که از آئورلیانو سگوندو یک مرد ساخته است، هیچ دل نگرانی از خود بروز نداد. او را که یک پسربچه‌ای بیش نبود و در اثر مطالعه‌ی نوشته‌های ملکیادس سرش بوی قورمه‌سبزی می‌داد، از اطاق عهد بوق ملکیادس بیرون کشیده و با واقعیت‌های زمانه آشنا کرد و به دنیای واقعی رهنمون ساخت. طبیعت هم یاری نمود و باعث شد تا او هم خودش را جمع و جور کرده و دست از آن افکار قدیمی و انزواطلبی‌هایش بردارد و وارد جامعه بشود و بازهم خود او بود که آئورلیانو سگوندو را به قالب یک شخصیت کاملاً متفاوت درآورد، شخصیتی با روحیه، آماده‌ی پیشرفت. قلب و روحی باز و آماده‌ی پذیرش و در واقع او بود که در وی روحیه‌ی یک زندگی بانشاط، دست و دلبازی در راه‌اندازی مهمانی‌ها و جشن و سرورها را دمید و او به طور کامل زیر و رو نونوار کرده و از او همان مردی را ساخت که هنگام بلوغ در رؤیایش می‌دید. بعد از این جریانات بود که او ازدواج کرد، همان‌طور که هر مردی بالاخره روزی ازدواج می‌کند، اما جرئت نکرد این خبر را به گوش رفیقه‌اش، پتراکوتس برساند.","['داستان و رمان', 'داستان و رمان خارجی', 'داستان و رمان آمریکای جنوبی']",https://newcdn.fidibo.com/images/books/3083_56546_normal.jpg
دو دنیا,گلی ترقی,,"۲۷,۰۰۰",نیلوفر," ۴۵,۰۰۰",۱۳۸۱/۱۰/۱۵,فارسی,1.12,۱۷۲ ,978-964-448-197-0,"خاطره‌ها سرمایه‌های آدم‌ها هستند، باید در زمان حال زندگی کرد اما خوشایند است که خاطره‌هایی وجود داشته باشند که انسان وقتی به آن‌ها برمی‌گردد لبخند بزند و دلگرم شود. فضای سال‌های دهه‌ی چهل و پنجاه در ایران برای نویسندگان زیادی سوژه‌ی نوشتن بوده است. گلی ترقی در مجموعه داستان دودنیا خاطراتی را از آن زمان‌ها روایت می‌کند، خاطراتی که آن‌قدر خوب و زنده توصیف‌شده‌اند که مانند صحنه‌ی تئاتر از جلوی چشم خواننده می‌گذرند و لحظات خواندن کتاب را برایش شیرین می‌کنند.
درباره کتاب دودنیا اثر گلی ترقی
داستان دودنیا مجموعه داستانی است که 7 داستان از گلی ترقی را در خود جای‌داده است. این کتاب را گلی ترقی در ادامه‌ی کتاب خاطره‌های پراکنده نوشته است. به گفته‌ی گلی ترقی داستان‌های «اتوبوس شمیران»، «خانه مادربزرگ» و «دوست کوچک» که در خاطرات پراکنده منتشرشده‌اند درواقع متعلق به این کتاب است.
علاوه بر این داستان پدر که قبلاً در کتاب خاطرات پراکنده منتشرشده بود، در این کتاب کامل شده و دوباره منتشرشده است. گلی ترقی در مقدمه‌ی کتابش گفته است: «امیدوارم روزی در آینده همه این داستان‌ها که مجموعه پیوسته‌ای از خاطرات یک دوره‌اند، یکجا منتشر شوند زیرا این داستان‌ها را می‌توان فصل‌های یک رمان شمرد.»
داستان‌های این کتاب به‌صورت اول‌شخص نوشته‌شده‌اند. لحن داستان بسیار روان و خودمانی است و ادبیات عامه در آن به چشم می‌خورد. داستان‌ها پیچیده نیستند و تنها روایت‌هایی روزمره و آشنا از زندگی مردمان نیم‌قرن قبل ایران است.
مروری بر فصل‌های کتاب دودنیا
عنوان داستان‌های کتاب دودنیا به شرح زیر است:
اولین روز
خانم‌ها
آن‌سوی دیوار
گل‌های شیراز
فرشته‌ها
پدر
آخرین روز
نقدها و نظرات درباره رمان دودنیا
کتاب دودنیا به خاطر سبک روایی خاصش توجه‌های زیادی را به خود جلب کرده است. درباره‌ی این رمان نقدها و نظرات جالبی نوشته‌شده است و حتی پروژه‌های دانشگاهی بر اساس آن تعریف‌شده است. در نقد حسن میر عابدینی در مجله‌ی زنان درباره‌ی این رمان می‌خوانیم: «نخستين داستان كتاب، «اولين روز»، يك حکایت زمینه است، حاوي درون‌مایه‌ای كه در ديگر داستان‌ها تكرار مي‌شود: شادي‌هاي زندگي را دوامي نيست و عشقِ خوشبخت وجود ندارد و «مرگ اتفاقي ساده است». نوعي ديد خياميِ ناظر بر بي‌اعتباري جهان و آنچه در آن است بر داستان‌ها چيرگي دارد.
ترقي در داستان‌هايش نقطه‌هاي اوج زندگي را برجسته مي‌كند، همه‌چيز غيرمترقبه و درزمانی كه انتظار نداريم از راه مي‌رسد. مثل راوي‌ـ‌نويسنده كه حيرت‌زده خود را در آسايشگاه رواني مي‌يابد: «من اينجا چه مي‌كنم؟» پس در گريز از نابهنجاريِ زمان حال، به خاطره پناه مي‌برد، به امنيت خانه‌ی كودكي و سايه‌ی پدر «كه تا انتهاي باغ شميران گسترده است.»
او ادامه داده است: «حضور دخترك پرجنب‌وجوش و تيزهوش بر جذابيت خاطره‌ها افزوده است. با تهران دهه‌ی سي و آدم‌هاي ثروتمند و فقيرش از ديد عاطفي و طنزآلود او آشنا مي‌شويم. او موفق مي‌شود با ارائه‌ی تصويري ملموس از مكان‌ها، زمان را بسازد ـ و به‌واقع از طريق ساخت مكان به ساخت زمان برسد و مثلاً خواننده را در فضاي تهرانِ دوره‌ی كودتاي 28 مرداد قرار دهد.»
در پژوهشی که در مجله‌ی نقد ادبی درباره‌ی این رمان منتشر شد نیز نکات جالبی آمده است: «در بررسي زمان، از عنصر نظم و ترتيب اين نتيجه حاصل شد كه راوي از زمان پریشی يا گذشته‌نگری دروني بهره برده است و از عنصر تداوم در درنگ توصيفي با ريزبيني و دقت تمام به شخصیت‌ها و رخدادها پرداخته است تا هرگونه شك و ترديدي از ذهنش پاك شود؛ همچنين بازمان مرگ كه برايش ترس‌آور بود مصالحه و آشتي كند.»
در بخشی از کتاب دودنیا می‌خوانیم
چهارده‌سالگی، انگولکی؛ رنگی، پر از وسوسه‌های کیف‌آور، ته روزهای گرم و غبارآلود تابستان نشسته و برای
بردن من آمده است. می‌ترسم و چهارچنگولی به ته‌مانده امن و راحت کودکی می‌چسبم. آدم‌ها شکل سابقشان نیستند و بویی غریب می‌دهند - بوی عرق تن و غذای مانده. بوی گوشت و پشم گوسفند، شب‌های تنبل و بی‌خیال آن‌وقت‌ها (شیرجه توی تخت دمر با دست و دهان نشسته. خوش) تبدیل به شب‌هایی داغ و سرگیجه‌آور شده؛ پر از پچ‌پچ‌های آزاردهنده و خواب‌های آشفته.
چهارده‌سالگی مثل سفر به سرزمینی ناشناخته است و قوانین خودش را دارد. دوچرخه‌سواری در کوچه‌های
خلوت، پابرهنه گشتن توی باغ، پرسه زدن در خیابان‌های مشکوک و شوخی با خدمتکارهای جوان خانه قدغن شده است. در عوض، لباسی دخترانه با آستین‌های پفی و یقه‌ی توری سفید برایم خریده‌اند و در این لباس ناراحت بدن جدیدم را کشف می‌کنم و با آن غریبه‌ام.
نمی‌خواهم بزرگ شوم و کسی این را نمی‌فهمد. تا دیروز بدنم نامرئی بود و از زشتی و زیبایی‌اش بی‌خبر بودم. حالا دستپاچه و شرمگین، دگمه‌های بلوزم را می‌بندم و از برهنگی گردن و بازوهای لاغرم خجالت می‌کشم. خانم ناز برایم چادرنماز سیاه آورده و به من می‌گوید که باید از بدنم مثل گنجی مقدس محافظت کنم. خودم را بپوشانم و بدانم که بکارت دخترهای جوان بزرگ‌ترین سرمایه زندگی‌شان است.
پنجشنبه‌ها بعدازظهر درس پیانو دارم (با زور و اکراه) و مادر این بار اسمم را در کلاس خانمی ارمنی نوشته است. این کلاس- کلاس بدبختی - خانه‌ای متروک در انتهای کوچه‌ای بن‌بست است. راه‌پله‌ها بوی مستراح و دوای ضدعفونی می‌دهند. بوی بیمارستان و چیزهای پوسیده و پیر، اتاق‌ها نیمه‌تاریک و خاک گرفته‌اند و پنجره‌ها هميشه بسته است. خانم معلم پیرزنی زشت است که از شدت اندوه و خشم ناخن‌هایش را می‌جود وبا چوبی بلند به لبه پیانو می‌کوبد. زیر چشم‌هایش سیاه است و دماغ تیزش مدام می‌جنبد. انگار می‌خواهد عطسه کند یا بویی مشکوک به مشامش خورده است. چشمش که به من می‌افتد. حالش بد می‌شود. تابه‌حال دو بار از شدت عصبانیت به پشت دستم کوبیده و اشکم را درآورده است.
درباره گلی ترقی
گلی ترقی هفده مهر 1318 در تهران و در خانواده‌ای مرفه به دنیا آمد. پدرش لطف‌الله ترقی نام داشت و آن زمان وکیل بود. او مدیر مجله‌ی ترقی که در اوایل دهه‌ی چهل در ایران منتشر می‌شد هم بود.
گلی ترقی تحصیلات مقدماتی‌اش را در دبیرستان انوشیروان دادگر تهران تمام کرد و سپس برای ادامه تحصیل به آمریکا رفت. در طی 6 سال اقامت در این کشور او در رشته‌ی فلسفه درس خواند. گلی ترقی علاقه‌ی زیادی به ایران داشت و دوری از وطن و خانواده برایش کار راحتی نبود بنابراین به ایران بازگشت و در دانشگاه تهران به تدریس شناخت اساطیر و نمادهای آغازین مشغول شد. او مدتی همسر «هژیر داریوش» فیلم‌ساز ایرانی بود، اگرچه ازدواج این دو دوام چندانی نداشت اما آن‌ها صاحب دو فرزند شدند.
شروع جنگ تحمیلی باعث شد گلی ترقی همراه فرزندانش ایران را به مقصد فرانسه ترک کند و از همان زمان تا امروز در آنجا زندگی می‌کند و آثاری به فارسی برای خوانندگانش می‌نویسند.
اولین داستان گلی ترقی «من چه گوارا هستم» نام دارد و سال 48 منتشرشده است. از آن زمان تاکنون گلی ترقی داستان‌های کوتاه برجسته‌ی زیادی نوشته است که از میان آن‌ها می‌توان به مجموعه داستان‌های «عادت‌های غریب آقای الف»، «فرصت کوتاه»، «جایی دیگر» و «خاطره‌های پراکنده» اشاره کرد. گلی ترقی در طی سال‌های فعالیتش سه رمان هم نوشته است. رمان‌های «خواب‌ زمستانی»، «اتفاق» و «بازگشت» نوشته‌های بلند این نویسنده‌اند. «دریا پری، کاکل‌زری» نام داستان منظومی از گلی ترقی است که بسیار زیبا و خوش‌آهنگ نوشته‌شده و طرفداران بسیاری دارد.
گلی ترقی برای آثارش موفق به دریافت جوایز مختلفی هم شده است. داستان‌های «آن‌سوی دیوار»، «گل‌های شیراز»، «انار بانو و پسرهایش»، «درخت گلابی» و «بزرگ‌ بانوی روح من» توانسته‌اند در ادوار مختلف جایزه‌ی گلشیری در ایران برگزیده شوند.
همچنین سال 1985 ترجمه‌ی فرانسه‌ی بزرگ بانوی روح من جایزه‌ی کتاب سال فرانسه را دریافت کرد.
این کتاب برای چه کسانی مناسب است؟
مجموعه داستان‌های کتاب دودنیا پر از جذابیت است. خاطره بازی‌ای که نویسنده در این کتاب راه انداخته آدم را مجذوب خودش می‌کند. مکاشفه‌ها و مشاهده‌های دوران کودکی در این کتاب به شکل زیبایی روایت‌شده‌اند. زاویه‌ی نگاه دخترکی شیطان و بازیگوش که همه‌چیز را با جزئیات به ذهن می‌سپارد و توصیف می‌کند خواندن کتاب را برای خواننده لذت‌بخش می‌کند. روانی، سادگی و خودمانی بودن لحن گلی ترقی باعث شده است این مجموعه داستان بتواند هرکسی را به فضای دوران کودکی‌اش ببرد. فضایی که با آنچه بچه‌های امروز تجربه می‌کنند بسیار متفاوت است و جذابیت‌های مخصوص به خودش را دارد. اگر می‌خواهید چندساعتی از دنیای امروزتان فاصله بگیرید و به دهه‌ها قبل در ایران سفر کنید دودنیا انتخاب بسیار مناسبی است
آنچه در بالا خواندید بررسی و نقد کتاب دودنیا اثر گلی ترقی است. خرید و دانلود کتاب الکترونیکی این اثر در همین صفحه ممکن است.","['داستان و رمان', 'داستان کوتاه']",https://newcdn.fidibo.com/images/books/1111_56353_normal.jpg
صد سال تنهایی,گابریل گارسیا مارکز,زهره روشنفکر,"۱۸,۰۰۰",مجید," ۵۵,۰۰۰",۱۳۹۴/۱۰/۱۵,فارسی,3.1,۴۵۶ ,978-964-453-106-4,مارکز در این کتاب وضعیت جغرافیایی و آداب و رسوم بومیان سرخپوست آمریکای لاتین را به‌خوبی نمایانده است؛ گویی آیینه‌ای دربرابر ملتش گرفته تا همه ویژگیهای آنها را بنمایاند. کسی که این اثر را می‌خواند، اگر هم به کشورهای آمریکای لاتین سفری نداشته و یا حتی درباره آنها هیچ اطلاعی نداشته باشد؛ حس می‌کند آن سرزمین و مردمش را به‌خوبی می‌شناسد. اعتقادات باستانی‌ای که گاه در اثر خیالپردازیها و اغراقهای بومیانش خرافات به‌نظرمی رسند، همه در این اثر به‌خوبی آشکار است. نکته‌ای که در این کتاب بسیار چشمگیر و مضمون اصلی این رمان را رقم می‌زند، اثبات وجود عشق و قدرت پایان‌ناپذیر آن است. این کتاب که تاریخ‌نگاری یک قرن از زندگی یک خانواده پرجمعیت است به‌خوبی می‌رساند که این خانواده با آنکه بسیار پرجمعیت است؛ اما هریک در تنهایی خود به‌سر می‌برند که راه ورود به حریم آن بر دیگر افراد خانواده بسته است. وقتی عشق درمیان نسل آنها وجود ندارد، همه دچار ناکامیهای زندگی می‌شوند و خود نیز راز این ناکامیها را نمی‌دانند که همانا در عدم توانایی آنها در عاشق‌شدن است و ما تنها درباره آخرین فرزند این خاندان می‌خوانیم که تنها او درنتیجه عشق به‌دنیا آمده است.,"['داستان و رمان', 'داستان و رمان خارجی', 'داستان و رمان آمریکای جنوبی']",https://newcdn.fidibo.com/images/books/68283_21046_normal.jpg
۱۹۸۴,جرج ارول,حميدرضا بلوچ,"۱۷,۰۰۰",مجید," ۳۵,۰۰۰",۱۳۹۴/۰۱/۱۵,فارسی,2.1,۲۸۸ ,978-964-453-064-7,رمان ۱۹۸۴ جورج اورول، بیانگر روحیه‌ای خاص و هشداردهنده است. روحیه به تصویر کشیده شده در این کتاب، نومیدی نسبت به آینده انسان است و به همگان هشدار می‌دهد که اگر روند تاریخ تغییر نکند، انسان‌ها در سراسر دنیا، بی‌آنکه خود بدانند، خصوصیات انسانی خود را از دست می‌دهند و به آدم‌هایی ماشینی و بی‌روح تبدیل می‌گردند. ناامیدی نسبت به آینده انسان در تقابل آشکار با اساسی‌ترین جنبه‌های تفکر غربی، یعنی ایمان به پیشرفت بشر و قابلیت انسان در ایجاد دنیایی سرشار از صلح و عدالت است. این امید، از تفکر رومی و یونانی، همچنین مفهوم مسیحای پیامبران عهد عتیق ریشه می‌گیرد. فلسفه تاریخ عهد عتیق بر این اعتقاد استوار شده که: انسان رشد می‌کند و در طول تاریخ شکوفا می‌شود و به همان چیزی که مقدر شده، تبدیل می‌شود. بر این اساس انسان قدرت عشق و منطق خود را پرورش می‌دهد و به کمال می‌رساند و از این طریق دنیا را تحت سیطره خویش درمی‌آورد؛ و در عین حال که با طبیعت و دیگر انسان‌ها وحدت می‌یابد، فردیت خود را حفظ می‌کند. هدف انسان، صلح و عدالت جهانی است و پیامبران ایمان دارند که به رغم تمام خطاها و گناهان بشر، سرانجام «روز موعود»، که در ظهور مسیح تبلور یافته است، فرا خواهد رسید.,"['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/3834_17493_normal.jpg
همخونه,مریم (زهرا) ریاحی,,"۴,۲۰۰",پرسمان,,۱۳۹۶/۱۰/۱۵,فارسی,2.71,۴۵۶ ,978-8079-96-X,"رمان همخونه بهترین رمان در میان آثار مریم ریاحی، نویسنده‌ی معاصر ایرانی است. مریم ریاحی چندین اثر در ژانر عاشقانه دارد که همخونه معروف‌ترین اثر اوست و تا کنون بیش از شصت‌وسه بار تجدید چاپ شده است.
درباره رمان همخونه، داستان مسیر پر پیچ و خم عشق
رمان همخونه توسط مریم ریاحی نوشته شده و در سال ۱۳۸۵ به چاپ رسیده است. این رمان مانند دیگر آثار این نویسنده در ژانر عاشقانه نوشته شده است و شیوه روایت آن سوم شخص است. رمان درمورد دختر جوانی است به نام یلدا. یلدا که دختری زیبا و خوش‌قلب است، پس از فوت پدر و مادرش، به عنوان فرزندخوانده به همراه یکی از دوستان صمیمی پدرش به نام حاج رضا زندگی می‌کند و کتاب روایتی است از زندگی او پس از همراه شدن با حاج رضا.
فرزندان حاج رضا، همگی بجز شهاب، مهاجرت کرده‌اند و در خارج از ایران زندگی می‌کنند. یلدا دانشجوی رشته‌ی ادبیات است و تحصیل در رشته‌ای که به آن علاقه دارد و وقت‌گذرانی با دوستانش باعث می‌شود تا کمتر جای خالی عشق را در زندگی خود احساس کند. ولی گاهی که در کلاس‌های دانشگاه استاد مورد علاقه‌اش از عشق و اینکه عشق موتور طبیعت است و بدون عشق نمی‌توان زندگی کرد و خوشحال بود صحبت می‌کند یلدا احساس می‌کند که زندگی بدون عشق برایش دشوار و غمگین است. او تلاش می‌کند تا جای خالی عشق را در زندگی‌اش پر کند اما حاج رضا می‌گوید: «عشق خودش خواهد آمد. نمی‌توان از آن فرار کرد. عشق خودش آهسته آهسته می‌آید و در گوشه‌ای از قلب مهربانت آرام و بی صدا می‌نشیند و تو متوجهش نخواهی بود و بعد ذره ذره قلبت را پر می‌کند.»
داستان ادامه پیدا می‌کند و شهاب که دلخوری شدیدی از پدر دارد به فکر مهاجرت افتاده و حاج رضا برای اینکه مانع از مهاجرت آخرین فرزند خود شود و او را در کنار خود نگه دارد تصمیم می‌گیرد تا راه چاره‌ای پیدا کند. حاج رضا به یلدا پیشنهاد می‌دهد با شرایط خاصی و برای مدت شش ماه با شهاب ازدواج کند و در مقابل ثروت پدر به صورت نصف نصف بین آنها تقسیم شود. درواقع این ازدواج کاملاً قراردادی است و قرار است یلدا و شهاب تنها به‌عنوان همخونه در کنار هم مدتی را با یکدیگر در یک خانه زندگی کنند. هرچند حاج رضا فکر می‌کند که این دو برای ازدواج با یکدیگر مناسب هستند ولی هدف او از این پیشنهاد تنها منصرف کردن پسرش از مهاجرت است. یلدا به خواست پدرخوانده مجبور می‌شود با شهاب ازدواج کند پسری که تا کنون او را ندیده است و این تازه شروع ماجراست و در ادامه‌ی داستان حوادث بسیاری در انتظار اوست.
نویسنده تلاش کرده است تا نمونه‌ای از ازدواج اجباری و توافقی را به تصویر بکشد. البته برخی منتقدین انتقاداتی هم به این اثر وارد کرده‌اند که در جای خود قابل تأمل است و باید در ذهن داشته باشیم که نویسندگان باتوجه به تخیل و تجربیات خود داستانی را روایت می‌کنند که برشی از نوعی زندگی است و شاید بخشی از جامعه آن را تجربه کرده باشند و با آن همزادپنداری کنند.
این کتاب در سال ۱۳۸۵ در ۴۶۵ صفحه توسط انتشارات پرسمان به چاپ رسیده است و علی‌رغم حجم آن که نسبتاً زیاد است خوشخوان بوده و در حین خواندن آن متوجه گذر زمان نمی‌شوید. پس از انتشار این رمان و استقبال بسیار زیاد از آن نسخه‌ی PDF آن نیز در سال‌های بعد منتشر شد. علاوه بر آن کتاب صوتی همخونه هم منتشر شده است و در اختیار علاقه‌مندان قرار گرفته است. شما می‌توانید برای دانلود کامل کتاب همخونه از اپلیکیشن و وبسایت فیدیبو استفاده کنید.
درباره مریم ریاحی نویسنده‌ی جوان رمان‌های روزهای بی‌قراری
مریم ریاحی نویسنده‌ی معاصر ایرانی متولد ۱۳۵۲ در تهران است. او فارغ التحصیل کارشناسی ارشد در رشته‌ی ادبیات فارسی است و تا کنون چندین رمان به چاپ رسانده است. معروف‌ترین رمان این نویسنده «همخونه» بوده و از دیگر کتاب‌های او می‌توان به: کسی می‌آید، مرجان، بی‌ستاره، مثل پر و بوی دلتنگی اشاره کرد که بیشتر آن‌ها در ژانر عاشقانه نوشته شده‌اند.
رمان همخونه را چه کسانی بخوانند؟
این رمان یکی از پرفروش‌ترین رمان‌های عاشقانه‌ی ایرانی است که مورد استقبال بسیاری از مردم قرار گرفته است. این کتاب به علاقه‌مندان رمان‌های فارسی و ژانر عاشقانه پیشنهاد می‌شود. نسخه‌ی الکترونیکی این کتاب و همچنین کتاب صوتی آن در اپلیکیشن و وبسایت فیدیبو در دسترس شما قرار دارد.
چند سطر از رمان همخونه
یلدا از بیست‌سالگی پیش حاج رضا بود و چندماه پس از اینکه آخرین فرزند حاج رضا نیز از او جدا شد، زندگی در کنار حاج رضا را آغاز کرد. مادر یلدا زمانی که او سیزده ساله بود در اثر سکته‌ی مغزی درگذشت و یلدا زندگی را در کنار پدر ادامه داد. پس از شش سال پدر نیز در بستر بیماری افتاد و تنها کسی که مثل پروانه دور او می‌گشت، حاج رضا بود. پدرِ یلدا از دوستان قدیمی حاج رضا بود که جوانی‌اش را در خدمت یکی از ادارات دولتی گذرانده بود و دوران بازنشستگی را در کنار حاج رضا به فرش فروشی مشغول بود. او متمول نبود، حتی خانه‌ای که در آن زندگی می‌کردند، اجاره‌ای بود. او در آخرین لحظه‌ها به عنوان آخرین خواسته‌اش، یلدا را به تنها دوستش، حاج رضا سپرد. یلدا در پایان نوزده سالگی بود و خودش را برای کنکور آماده می‌کرد که با از دست دادن پدر، احساس عجز و درماندگی می‌کرد. او تنها فرزند خانواده بود و قوم‌وخویش چندان دل‌سوزی نداشت که بتواند بدون مال و ثروت برای ادامه‌ی زندگی روی آنها حساب بکند! اوایل زندگی کردن در خانه‌ی حاج رضا برای او کمی مشکل بود، اما کم‌کم به حاج رضا و محبت‌های بی‌دریغش دل بست. او سرپرستی یلدا را برعهده گرفت و مثل یک پدر واقعی دست‌های مهربان خود را برای تنهایی دردناک یلدا، سایه‌بان کرد. یلدا به خاطر زندگی تقریبا با درد آشنایش قدر موقعیت به دست آمده را خیلی خوب می‌دانست و از فرصت‌هایی که حاج رضا برایش فراهم می‌کرد، برای رسیدن به اهدافش بسیار خوب استفاده کرد. برای همین چند ماه پس از این که به خانه‌ی حاج رضا آمد، در کنکور شرکت کرد و سال جدیدش را با ورود به دانشگاه آغاز کرد. اما حاج رضا که مردی دنیا دیده، باسواد و بسیار مؤمن و متعهد بود، بعد از یک عمر زندگی با عهد و عیال، حالا که تنها شده بود، نیاز بیشتری به وجود یلدا حس می کرد...","['داستان و رمان', 'داستان و رمان ایرانی']",https://newcdn.fidibo.com/images/books/68627_88480_normal.jpg
دختری در قطار,پائولا هاوکینز,علی قانع,"۱۲,۰۰۰",کتاب کوله‌پشتی," ۲۰,۰۰۰",۱۳۹۵/۰۱/۱۵,فارسی,2.1,۳۴۴ ,978-600-8211-05-1,کتاب «دختری در قطار» نوشته پائولا هاوکینز( -۱۹۷۲) نویسنده بریتانیایی است. این کتاب توانسته با شکستن رکورد فروش «هری پاتر» ، عنوان پرفروشترین رمان سال ۲۰۱۵ را تصاحب کند. «دختری در قطار» تنها یک رمان پلیسی نیست، بلکه نویسنده توانسته نگاهی روانشناسانه به موضوعی معمایی داشته باشد. نویسنده این کتاب با روایتی مدرن، سراغ موضوعی کلاسیک رفته که از میان درد و خون، رنجی زنانه را بیرون می‌کشد. ریچل شخصیت اصلی داستان که زنی دائم الخمر است، دچار عدم اعتماد به نفس شدید است. او بین ایفای نقش مادری و زن بودن خود را دچار تزلزل می‌بیند و احساس می کند نمی‌تواند مورد توجه هیچ مردی واقع شود. ریچل بیش از آن‌که در واقعیت زندگی کند، در خیال و بین آدم‌های خیالی‌ای که فقط خودش آن‌ها را می‌بیند سیر می‌کند؛ آن‌قدر که درگیر حوادث بین‌شان می‌شود. حوادثی که هیچ‌وقت رخ نداده‌اند. این رمان درواقع، ماجرای سه زن را از زاویه‌ی دید هر یک از آنها بازگو می کند و مثل یک فیلم سینمایی، مخاطب را در تعلیق نگه می‌دارد. تلفیق فضای معمایی و جنایی با دغدغه‌های زناشویی و نگرانی‌های زنان در مسائلی چون خیانت و ازدواج، نکته‌های اجتماعی ریزی را درباره زیست زن امروز در جوامع غربی یادآور می شود. در بخش‌های آغازین رمان «دختری در قطار» می‌خوانیم: «یک پشته لباس آن طرف ریل‌ها افتاده است. یک لباس آبی روشن،‌ شاید یک پیراهن که با یک تکه پارچه سفید چرک قاطی شده است. احتمالا چیز بی‌ارزشی است. بخشی از زباله‌هایی که توی جنگل کوچک بالای ساحل می ریزند. می‌تواند از کارگرانی جا مانده باشد که در این قسمت راه‌آهن کار می‌کنند. شاید هم چیز دیگری باشد. مادرم می‌گفت که من همیشه قوه تخیل فعالی‌ داشته‌ام،‌ تام هم همین را می‌گفت،‌ نمی دانم. نگاهی به این آت و آشغالها می‌اندازم،‌ یک تی شرت کثیف یا یک لنگه کفش کهنه. فکر می‌کنم به لنگه دیگر کفش و پاهایی که اندازه‌اش است».,"['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/62369_59306_normal.jpg
همنوایی شبانه‌ی ارکستر چوب‌ها,رضا قاسمی‌,,"۲۲,۲۰۰",نیلوفر," ۳۷,۰۰۰",۱۳۸۴/۱۰/۱۵,فارسی,1.12,۲۰۷ ,978-964-448-277-9,"همنوایی شبانه ارکستر چوب‌ها
در ابتدای کلام، اگر بخواهیم از رمان «همنوایی شبانه ارکستر چوبها» اولین رمان رضا قاسمی صحبت کنیم، شاید ذکر این نکته مهم است که این کتاب برنده جایزه بهترین رمان اول سال 1380 بنیاد گلشیری، رمان تحسین شده سال 1380 جایزه مهرگان ادب، برنده بهترین رمان سال 1380 منتقدین مطبوعات و همچنین بهترین رمان یک دهه اخیر ایران به انتخاب منتقدین مطبوعات شده است. پس تکلیف تا حدی مشخص است. با کتابی روبرو هستیم کاملا جدی و تاثیرگذار.
نکته جالبی که از زبان متن و نحوه بیان قصه به نظر می‌رسد، این است که بخشهایی از داستان که بخش عمده کتاب را هم شامل می‌شود، بیشتر شبیه به ترجمه‌ای از کتاب‌های خارجی است تا کتابی از یک نویسنده ایرانی. علت هم این است که زندگی فعلی شخصیت داستان و فضای اطراف او، فضایی کاملا اروپایی است. قاسمی اما در بخش‌هایی از قصه که به ایران اشاره می‌کند و شخصیتی که مثلا در ایران زندگی می‌کند، نحوه نوشتن را کمی تغییر می‌دهد. قصه کاملا رنگ و بوی ایرانی می‌گیرد و او چنان این کار را هنرمندانه انجام می‌دهد که خللی به متن و پیوستگی آن وارد نشود.
موضوع حائز اهمیت دیگر در مورد نحوه بیان داستان، ریتم آن است. بحث فرشتگان نکیر و منکر و شب اول قبر و همچنین نحوه بیان موضوعات به ایجاد سوال در ذهن مخاطب کمک می‌کند. درواقع او پازلی را می‌چیند، سوال در ذهن مخاطب ایجاد می‌کند و بعد رفته رفته پاسخ این سوالات را می‌دهد. این موضوع به او کمک می‌کند که داستان را در یک هیجان نسبی ادامه دهد و مخاطب را خسته نکند. ضمن اینکه در مواردی نیز اوجی را به داستان اضافه می‌کند که به جذابیت روایت اضافه می‌کند.
ماجرای یک همنوایی شبانه
قصه اما چیست؟ ماجرای گروهی از مهاجران ایرانی که در طبقه ششم ساختمانی در پاریس زندگی می‌کنند. در حقیقت در مورد کتاب همنوایی شبانه ارکستر چوب‌ها، نمی‌توان صحبت کرد و کلامی از موضوع مهاجرت به میان نیاورد. نویسنده در ورای متنی که نوشته است، انگار به این نکته تاکید دارد که در میان تمامی تصویرهای رنگارنگی که از مهاجرت در ذهن افراد شکل گرفته است –خصوصا کسانی که این کار را خود یا اطرافیانشان هنوز انجام نداده‌اند- سختی‌های فراوان دارد. نوع انسان که به محیط، اطرافیانش، خانواده و دوستان، خاک سرزمینش، تفریح‌هایی که در کشورش دارد، مدرسه‌ای در کشورش می‌رود، حتی در کنار سختی‌هایی که در این کشور تحمل می‌کند، به همه آن‌ها به نوعی عرق دارد. نویسنده که خود در غربت زندگی کرده است، تمام تلخی‌های مهاجرت را می‌داند. او خوب می‌داند که تغییری این چنین عظیم در زندگی، در کنار تمامی نکات مثبت زندگی در کشوری توسعه یافته، چه چالش‌هایی می‌تواند برای فرد در پی داشته باشد. خصوصا اگر این مهاجرت به نوعی کوچی اجباری و یا حتی مهاجرتی تبعیدی باشد. حال در این قصه نویسنده بخشی از این چالش‌ها را نشان می‌دهد. شخصیت اول داستان، شخصی است به شدت تنها که برای آزادی فردی اهمیت بسیار قائل است و این آزادی خواه از طرف پدرش در دوران نوجوانی و جوانی، خواه از طرف سیستم یک کشور و قوانین پیچیده و دست و پاگیرش تهدید شود، او این موضوع را نمی‌پذیرد. و به دنبال راه چاره برای مقابله با این تهدید می‌پردازد. و اینجاست که او، از شهرستان به تهران  از تهران به فرانسه مهاجرت می‌کند. نکته جالب اینجاست که نویسنده که مهاجرت را راهکاری برای فرار از آن شرایط می‌داند، این پاسخ خود-یعنی مهاجرت را- به شدت به نقد می‌کشد و در عمل بازی ای که شخصیت اول داستان آغاز کرده است را به نوعی یک بازی دو سر باخت می‌داند. البته واضح است که این داستان، بیشتر به جنبه‌های منفی پدیده مهاجرت پرداخته است و تمامی شخصیت‌های اصلی به نوعی از افسردگی مبتلا هستند که نمود آن را در مصرف قرص لیزانکسیا توسط شخصیت‌های مختلف داستان، به عنوان قرصی ضد افسردگی مشاهده کرد. با این حال مشخصا تاثیرات منفی مهاجرت بر افراد مختلف، طبیعتا متفاوت است. چنانکه در داستان می‌بینیم وضعیت زندگی راوی با سید، رعنا، پروفت و بقیه کاملا متفاوت است.
اما بحث مهاجرت را اکر کنار بگذاریم، می‌توانیم به شخصیت‌های داستان بپردازیم؛ راوی، شخصی است به نام یدالله که عمده داستان به او و زندگی‌اش می‌پردازد. کلید آنچه که در زمان بازگو کردن قصه به راوی می‌گذرد، در چند اتفاق و چند نکته نهفته است:
نکته اول اتفاقی است که در چهارده سالگی راوی برای دختری می‌افتد که راوی او را دوست می‌داشته است. بحران اول؛ این بحران شخصیتی را راوی هضم نمی‌کند. چه اتفاقی افتاده است؟ برای یک بچه چهارده ساله اتفاقی ناگوار می‌افتد و او آن طور که باید تربیت نشده و قطعا آنطور که باید خانواده‌اش رابطه صمیمانه‌ای‌ با او ندارند و از آموزش یک کودک یا یک نوجوان، آن قدری نمی‌دانند که به این نوجوان بینوا کمک کنند که این واقعه را به سلامت پشت سر بگذارد. پرونده این بحران در ذهن راوی بسته نمی‌شود و این بحران مثل یک خوره روح راوی را در طی سالیان دراز می‌خورد. آنچه که بعد از این رویداد تلخ برای راوی می‌افتد اینگونه توسط او توصیف می‌شود که در آن روز، سایه‌اش طی یک فرایند، هنگام ظهر می‌آید و وجود او را به نوعی تسخیر می‌کند. در حقیقت در پسِ توصیف راوی این موضوع برداشت می‌شود که آسیب روحی شدیدی که راوی در اثر آن ماجرا می‌بیند، به شکلی است که انگار سایه‌اش روح او را از بدنش خارج می‌کند و این دست مایه دوتا از بیماری‌های اصلی او می‌شود که در خلال داستان به کرات به آن‌ها اشاره می‌کند: اول، خودویرانگری او و دوم عدم مشاهده تصویرش در آینه.
نکته دوم، ماجرای خاتون است. ورود خاتون به زندگی راوی، گویی کشتزاری است برای پرورش هرچه بیشتر ضعف‌ها و ویژگی‌های منفی راوی. ترس از مرگ آرامش از او می‌رباید؛ شب بیداری‌های راوی آغاز می‌شود و خود این شب بیداری به طور طبیعی بر زندگی او اثری منفی می‌گذارد. ضمن اینکه این نکته که به نظر می‌رسد که راوی در مورد خاتون احتمالا احساس عذاب وجدان می‌کند، بر احساس منفی راوی نسبت به خودش می‌افزاید.
نکته بعدی بیماری خودویرانگری اوست. این موضوع بر وضعیت بد راوی دامن می‌زند. سبب می‌شود که به هر موقعیتی که امکان بهبود شرایط را به او می‌دهد نه بگوید و فرصت اصلاح را از خود بگیرد.
نکته دیگری که در داستان به چشم می‌خورد، نقدی است که راوی بر جامعه و یا حتی به طور غیر مستقیم به خانواده ایرانی دارد. او که خود قربانی یک رابطه خانوادگی احتمالا ضعیف است، به صراحت می‌گوید آنچه که جامعه و خانواده ایرانی به عنوان تربیت در حق فرزندانش انجام می‌دهد، ضعیف و ناکارامد است. تربیتی که صرفا نبایدها را می‌گوید. تربیتی که صرفا نهی می‌کند  راه چاره نشان نمی‌دهد. به فرزندش یاد نمی‌دهد که در شرایط گوناگون چطور تصمیم بگیرد، در مواجهه با شرایط سخت چه واکنشی از خود نشان بدهد و شاید همین موضوع است که باعث می‌شود که راوی سرنوشتی تلخ داشته باشد.
نکته دیگر بحث مذهب است. راوی در یکی دو مورد به طور غیر مستقیم اشاره می‌کند که پیشینه‌ای نسبتا مذهبی داشته است. همین که او در مورد نکیر و منکر شنیده و شاید حتی به آن اعتقاد داشته است و یا اشاره گذرایی که به خاطراتش در زمینه نمایش‌های مذهبی دارد و همچنین بحث تناسخ که در مواردی به آن اشاره می‌شود و حتی موضوع تناسخ تا حدی در این داستان تعیین کننده است، حکایت از این موضوع دارد. مذهبی که البته راوی گویا آنطور که باید و شاید در ادامه زندگی‌اش به آن اعتقادی ندارد.
 اما آنچه که بیش از این موضوع به چشم می‌خورد، نبود ایمان در میان شخصیت‌های داستان است. ایمان، نه صرفا به معنی ایمان به خدا، بلکه اساسا مفهوم ایمان در میان شخصیت‌های داستان به چشم نمی‌خورد، مگر شخصیت پروفت که ایمان او نیز، قطعا ایمانی سازنده نیست. این موضوع- یعنی نبود ایمان در اهالی ساختمان- می‌تواند یکی از ریشه‌های اتفاقات وضعیت ناگواری باشد که شخصیت‌ها دچارش هستند. پوچی، افسردگی، بی هدفی و زندگی باری به هرجهت، از نتایج نبود ایمان در زندگی این شخصیت‌هاست. حال این ایمان می‌تواند به خدا باشد، به یک هدف، به یک شخص یا...
البته در این میان، بد نیست به شخصیت علی اشاره کنیم؛ شخصی که تا حدی شبیه به دیگر شخصیت‌های داستان است، تا زمانی که مسیری جدید پیدا می‌کند. آنچه که در رابطه با علی مشخص است، این است که راوی، یا بهتر بگوئیم، نویسنده، او و مسیری که انتخاب کرده را قضاوت نمی‌کند. بلکه موضوع مهم و مورد نظر نویسنده، آرامشی است که علی به آن دست یافته است. چیزی که شاید اغلب ساکنان ساختمان از آن بی بهره‌اند و اینجاست که جایگاه ایمان مشخص می‌شود.
با تمام ویژگی‌های مثبت کتاب اما، نکاتی وجود دارد که خواننده پاسخی برای آن‌ها نمی‌یابد. نکته اول شخصیت م. الف. ر. است. اینکه چه اتفاقی دقیقا میان او و راوی می‌افتد؟ اصلا چرا راوی او را م. الف. ر. می‌نامد؟ چرا رابطه آن‌ها ادامه پیدا نمی‌کند؟ یا در مورد همسر راوی نیز، موضوع تا حدی گنگ است. آنچه که برای فرزندشان رخ می‌دهد. یا نکته مبهم دیگر، ارتباط راوی با اینگرید است. چه بلایی سر این ارتباط می‌آید؟ ضمن اینکه علت وجود برخی از شخصیت‌ها مانند میلوش یا حتی ژان و امانوئل نیز نامشخص است. به طوری که به نظر می‌رسد اگر این شخصیت‌ها از کتاب حذف می‌شدند، تقریبا خللی به داستان وارد نمی‌شد.
همچنین نکته مبهم دیگر، در مورد شخصیتی است که در میانه‌های داستان راوی ورود او را اعلام می‌کند؛ شخصیتی که راوی حدس می‌زند فرزند او از م. الف. ر. باشد. نویسنده در مورد این شخصیت، به خوبی برای مخاطب سوال ایجاد می‌کند، اما پاسخ قانع کننده‌ای به او نمی‌دهد. البته به نظر می‌رسد که نکته کلیدی در مورد این شخصیت، عدد سن او باشد. 14 سالگی.
  رضا قاسمی؛ مردی از جنس هنر
رضا قاسمی هنرمندی است چندوجهی. او تنها نویسنده نیست. رمان می‌نویسد، نمایشنامه هم می‌نویسد و نمایش هم کارگردانی می‌کند و حتی قطعه موسیقی هم می‌سازد. شاید مشهورترین خواننده‌ای که قاسمی برایش آهنگ ساخته است، شهرام ناظری، خواننده مشهور موسیقی سنتی است. جالب اینجاست که در کتاب همنوایی شبانه ارکستر چوب‌ها، راوی به یک کارگردان تئاتر اشاره می‌کند که نام فامیلی‌اش قاسمی است. به نظر می‌رسد که تسلط قاسمی بر هنرهای تصویری به او در خلق هرچه بهتر فضاها و شخصیت‌های رمان همنوایی شبانه ارکستر چوب‌ها کمک شایانی کرده است. او که تحصیل کرده دانشکده هنرهای زیباست، تسلطش را در توصیف و فضا سازی در نوشته‌های مختلفش به رخ می‌کشد. گفتنی است قاسمی از سال 1365 در فرانسه زندگی می‌کند و این موضوع طبیعتا در نوشتن رمانی مثل همنوایی شبانه... به او کمک فراوان کرده است.
  دیگر آثار رضا قاسمی
در اینجا بد نیست به آثار رضا قاسمی اشاره‌ای گذرا داشته باشیم:
رمان‌‌ها
همنوایی شبانه ارکستر چوب‌ها، نشر کتاب، لس آنجلس (۱۹۹۶)، و نیز: انتشارات نیلوفر، تهران
چاه بابل، نشر باران، سوئد، 1999
وردی که بره‌ها می‌خوانند (۲۰۰۲ نشر اینترنتی)، انتشارات خاوران، پاریس، ۲۰۰۸
  نمایشنامه‌ها
      کسوف، 1347
    صفیه موعود، ۱۳۵۰
    نامه‌هایی بدون تاریخ از من به خانواده‌ام و بالعکس، ۱۳۵۳
    چو ضحاک شد بر جهان شهریار، ۱۳۵۵
    اتاق تمشیت، ۱۳۵۸
    خوابگردها،۱۳۶0
    ماهان کوشیار، ۱۳۶۲
    معمای ماهیار معمار، ۱۳۶۴
    حرکت با شماست مرکوشیو، ۱۹۹۰
    تمثال، ۱۹۹۱
  موسیقی
«چهارده قطعه برای بازپریدن» آهنگ‌های رضا قاسمی با آواز سپیده رئیس‌السادات، 1389
گل صد برگ با صدای شهرام ناظری
سیاوشخوانی (در چهارگاه)
اصفهان ـ راست پنجگاه (بداهه نوازی)
دشتی ـ ماهور با صدای هما نیکنام (سی دی)
  کارگردانی تئاتر
کسوف، ۱۳۴۹ (دانشکده هنرهای زیبا)
آمد و رفت (از ساموئل بکت) ۱۳۴۹ (دانشکده هنرهای زیبا)
نامه‌هایی بدون تاریخ از من به خانواده‌ام و بالعکس (کارگاه نمایش، ۱۳۵۳)
چاه (از داود دانشور) ۱۳۵۶ (کار تجربی با نوجوانان شیر و خورشید سرخ شاهرود)
چاه (از داود دانشور) ۱۳۵۷(کارگاه نمایش)
اتاق تمشیت، ۱۳۶۰ (تئاتر شهر)
ماهان کوشیار، ۱۳۶۳ (تئاتر چارسو)
معمای ماهیار معمار، ۱۳۶۵ (تئاتر شهر)
همچنین لازم به ذکر است که رضا قاسمی آثاری به زبان فرانسه نیز دارد.
جوایز
جایزه رمان برگزیده دهه نویسندگان و منتقدان مطبوعات در سال ۱۳۸۸ برای همنوایی شبانه ارکستر چوب‌ها
جایزه رمان اول از بنیاد هوشنگ گلشیری ۱۳۸۱ برای همنوایی شبانه ارکستر چوب‌ها
جایزه بهترین رمان سال از نویسندگان و منتقدان مطبوعات ۱۳۸۱ برای همنوایی شبانه ارکستر چوب‌ها
تندیس ویژه رمان تحسین شده» جایزه مهرگان ادب (پکا) ۱۳۸۱ برای همنوایی شبانه ارکستر چوب‌ها
جایزه اول مسابقه نمایشنامه‌نویسی جشن طوس (تلویزیون ملی ایران) برای چو ضحاک شد بر جهان شهریار ۱۳۵۵
  در پایان لازم به ذکر است کتاب همنوایی شبانه ارکستر چوب‌ها توسط نشر نیلوفر منتشر شده است. برای خرید نسخه چاپی و یا دانلود نسخه الکترونیکی کتاب مورد نظر و یا خواندن خلاصه آن می‌توانید به سایت فیدیبو مراجعه کنید.","['داستان و رمان', 'داستان و رمان ایرانی']",https://newcdn.fidibo.com/images/books/1160_10598_normal.jpg
عاشقانه ماه عسل در پاریس,جوجو مویز,آناهیتا شجاعی,"۸,۰۰۰",کتاب کوله‌پشتی," ۷,۰۰۰",۱۳۹۵/۰۱/۱۵,فارسی,0.65,۸۸ ,978-600-8211-14-3,"جوجو مویز، نویسنده‌ی رمان های عاشقانه «من پیش از تو» و «پس از تو» با یک داستان عاشقانه‌ی دیگر برگشته است. این داستان در دنباله‌ی اثر قبلی او با نام «دختری که رهایش کردی» نوشته شده است. او با شیوه‌ای خلاقانه دو داستان را به شکل موازی پیش می‌برد تا آنجا که در یک نقطه باهم تلاقی پیدا می‌کنند.
‌درباره‌ی رمان عاشقانه ماه عسل در پاریس اثر جوجو مویز
پاریس یکی از جذاب‌ترین نقاط دنیا برای گذراندن یک ماه عسل رویایی و آغاز یک زندگی عاشقانه و شاد است. جوجو مویز نویسنده‌ی سرشناس انگلیسی که از جاذبه‌ی این شهر جادویی به خوبی با خبر است،  به شکل پررنگی از پاریس زیبا برای روایت داستان‌های خود به بهره گرفته است. مویز در رمان عاشقانه «ماه عسل در پاریس» از این عنصر دوست داشتنی و درخشان غافل نشده است و برای خلق داستان جدید خود پاریس را انتخاب کرده است.
اسم کتاب به خوبی می‌تواند محور اصلی داستان جوجو مویز را توصیف کند. او در این ماجرا مخاطب را یک بار به پاریس کنونی می‌برد و بار دیگر از نیمه‌ شب‌های پاریس در سال 1912 میگوید. ماجرا از یک زوج جوان  با نام‌های لیو و دیوید آغاز می‌شود که برای گذراندن  ماه عسل‌شان به شهر پاریس سفر کرده‌اند. این ماجرا در سال 2002 اتفاق می‌افتد. نویسنده در فصل بعد از یک زوج دیگر به نام ادوارد و سوفی صحبت می‌کند که آنها نیز در پاریس به سر می‌برند. آنچه میان این دو زوج مشترک است، رفتار نامتعارف همسران‌شان است تا جایی که آنها را در درستی انتخاب خود به شک و تردید می‌اندازند و گمان می‌کنند که به زودی با واقعیت خیانت روبه‌رو خواهند شد.
جوجو مویز بار دیگر با یک رمان عاشقانه و پرکشش مخاطب را میخکوب می‌کند و راهی جز دنبال کردن سرنوشت شخصیت‌های پیش روی آنها باقی نمی‌گذارد. در این کتاب نیز با خلق  دو زندگی مختلف با یک نقطه‌ی مشترک احساسات مخاطب را بر می‌انگیزد و او را با خود همراه می‌سازد. شخصیت‌های کتاب واقعی و صادقانه رفتار می‌کنند و رنگ خاکستری آنها شخصیت‌ها را ملموس و باورپذیر می‌سازد.
‌درباره‌ی جوجو مویز نویسنده‌ی رمان عاشقانه ماه عسل در پاریس
جوجو مویز نویسنده و روزنامه‌نگار بریتانیایی است که در 4 اوت سال 1969 در لندن متولد شد. او از سال 2002 با انتشار اولین رمان خود پا به دنیای داستان نویسان گذاشت و تا امروز تقریبا هر سال یک رمان جدید منتشر کرده است. طرفداران رمان‌های عاشقانه نام جوجو مویز را خوب می‌شناسند. او در سال‌های اخیر توانسته نام خود را با فروش بالای آثار عاشقانه‌اش به جهانیان معرفی کند. مویز رمانتیک نویس است و به سبک نوشتاری عاشقانه‌اش معروف است. تقریبا همه‌ی داستان‌های او درباره‌ی افرادی است که درگیر احساسات عاطفی و عاشقانه‌ی خود هستند. البته او خودش را از پس این داستان‌ها نویسنده‌ای واقع‌گرا معرفی می‌کند و معتقد است آنچه که می‌نویسد در دل هر جامعه‌ای اتفاق می‌افتد
سبک، آثار و افتخارات نویسنده‌ی بین‌المللی، جوجو مویز
جوجو مویز تاکنون بیش از 10 عنوان رمان دارد اما دو رمان عاشقانه‌ی «من پیش از تو» و «من پس از تو» باعث شهرت او بیش از قبل شد. این رمان‌ها به سرعت در صدر پرفروش‌های نیویورک تایمز قرار گرفتند و باعث شد طرفداران مویز و دوستداران داستان‌های عاشقانه‌ی امروزی دیگر بدون توجه به عنوان کتاب، تنها با اتکا به نام نویسنده خود را به کتابفروش ها برسانند و کتاب‌های او را بخرند. جوجو مویز رمان‌هایی عاشقانه می‌نویسد و جزو معدود نویسندگانی است که دو بار برنده‌ی جایزه بهترین رمان‌نویس رمانتیک سال شده است. او اولین بار در سال 2004 برای کتاب« میوه‌ی خارجی» و در سال 2011 برای کتاب «آخرین نامه‌ی معشوق» توانست این جایزه را از آن خود کند. افتخارات مویز تنها به این جوایز محدود نیست او قبل‌تر هم برای کتاب «من پیش از تو» نامزد دریافت جایزه‌ی کتاب گلکسی انگلستان شده بود.
ترجمه‌ی کتاب ماه عسل در پاریس به فارسی
آناهیتا شجاعی  متولد سال 1370 است. این مترجم جوان فعالیت خود را به تازگی در عرصه‌ی ترجمه آثار ادبی آغاز نموده است . از آثاری که آناهیتا شجاعی به فارسی برگردانده است می‌توان به کتاب‌های «بازی دروغ» و «ماه عسل در پاریس» اشاره کرد.  انتشارات کوله پشتی رمان عاشقانه ماه عسل در پاریس را با ترجمه‌ی آناهیتا شجاعی در سال 1395 عرضه کرده و در اختیار علاقه‌مندان قرارداده است.
چرا باید کتاب ماه عسل در پاریس را خواند؟
کتاب ماه عسل در پاریس در دسته‌ی کتاب‌های رمان و ادبیات انگلیسی قرار دارد. این کتاب در ژانر رمانتیک نوشته شده و  برای گروه سنی بزرگ‌سال مناسب است. تعداد صفحات نسخه‌ی چاپی کتاب 88 صفحه است که با مطالعه‌ی روزانه 20 دقیقه می‌توانید این کتاب را در 4 روز بخوانید.
کتاب ماه عسل در پاریس حجم اندکی دارد و برای افرادی که وقت کافی برای خواندن کتاب‌های طولانی را ندارند و قصد دارند کتابی مختصر با موضوع رمان و ادبیات انگلیسی را بخوانند مفید خواهد بود.
‌در بخشی از رمان عاشقانه ماه عسل در پاریس می‌خوانیم
پاریس، سال ۱٩۱۲
وقتی نیمه شب برای قدم زدن به خیابان های اطراف میدان لاتین رفتم. باران ریزی باریدن گرفته بود. بعد از گذشت چند ساعت. کلاه پشمی‌ام خیس شده بود و قطرات آب از یقه‌ی لباسم به پایین می‌غلتیدند؛ اما من احساس شان نمی کردم و کاملا غرق در فکرهای آشفته‌ام بودم.
وقتی می‌خواستم از خانه بیرون بیایم. نیمی از وجودم می‌خواست در خانه و منتظر برگشت ادوارد بمانم. اما نیمه‌ی دیگرم طاقت ماندن در خانه‌مان را نداشت؛ ماندن با آن زنان با دورنمایی از خیاتت‌های آینده‌ی شوهرم که مرا در برگرفته بود. نگاه خشمگینش مدام جلوی چشمم بود و صدای خشمگینش که می‌گفت :«این زن عصبانی که فقط بلده به من تهمت بزنه. کیه؟» ادوارد دیگر خوبی‌های مرا نمی‌دید و چه کسی می‌توانست به خاطر این او را سرزنش کند؟ حالا دیگر ادوارد من را آن طوری می‌دید که درحقیقت خودم. خودم را می‌دیدم: یک دختر ساده ی دهاتی بی اهمیت پادوی مغازه! او از سرحسادت در دام ازدواج با من افتاده بود؛ تعهدی عجولانه برای حفظ عشق من. حالا او از این همه عجله پشیمان بود و من او را متوجه آن کرده بودم.
یک لحظه از ذهنم گذشت که خیلی ساده چمدانم را ببندم و او را ترک کنم. اما هر دفعه که اين فکر توی سرم می‌چرخید. بلافاصله جوابی در ذهنم نقش می بست: «من عاشق ادوارد هستم.» زندگی بدون او برایم غیرقابل تحمل بود. حالا که طعم عشق را چشیده بودم. چطور می‌توانستم به سنت پرون برگردم و مثل دختری زندگی کنم که هنوز ازدواج نکرده؟ چطور می توانستم با اين فکر که او دارد درجایی، فرسنگ‌ها دور از من به زندگی‌اش ادامه می‌دهد. سر کنم؟ حتی وقتی که اتاق را ترک کرد دردی مثل درد قطع عضو احساس کرده بودم. هنوز هم حس خواستنش، خواستن جسمش تمام وجودم را در بر گرفته بود و برایم خیلی سخت بود که بعد از گذشتن فقط چند هفته از ازدواج‌مان, به شهر خودم برگردم.
اما این طوری مشکل سر جایش بود: من برای هميشه یک دهاتی احمق می ماندم. من نمی توانستم شوهرم را مثل این زن های پاریسی با کسی قسمت کنم. حاضر نبودم سرم را مثل کیک زیر برف ببرم. چطور می توانستم با ادوارد زندگی کنم. درحالی که ممکن است وقتی به خانه برمی گردد. عطر زن دیگری بر تنش باشد.
آن‌چه در بالا خواندید بررسی و نقد کتاب ماه عسل در پاریس اثر جوجو مویز بود.خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی رمان و ادبیات انگلیسی می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.","['داستان و رمان', 'داستان و رمان عاشقانه']",https://newcdn.fidibo.com/images/books/62795_52426_normal.jpg
موسیو ابراهیم,اریک امانوئل اشمیت,مرتضی ثاقب‌فر,"۵,۰۰۰",عطائی," ۱۰,۰۰۰",۱۳۸۳/۱۰/۱۵,فارسی,0.43,۶۰ ,964-313-629-9,"موسی در سیزده سالگی به حال خود رها می شود. یگانه دوست این پسرک تنهای یهودی، موسیو ابراهیم، بقال عرب محلۀ جهود ها بنام ""کوچه آبی"" است. اما همۀ این‌ها ظواهرند: نه کوچه آبی، آبی است. نه بقال عرب، عرب است. و با این حال زندگی چندان هم لزوماً بد نیست...","['داستان و رمان', 'داستان و رمان خارجی', 'داستان و رمان فرانسه']",https://newcdn.fidibo.com/images/books/5891_88691_normal.jpg
دوئل و چند داستان دیگر,آنتوان چخوف,مهدی افشار,"۱۸,۰۰۰",مجید," ۴۵,۰۰۰",۱۳۹۵/۰۱/۱۵,فارسی,2.42,۴۰۰ ,978-600-7987-24-7,"«آنتوان چخوف» استاد بی‌چون‌وچرای داستان کوتاه در ادبیات روسیه و جهان است. او در کوتاه‌ترین فرصت به سراغ مهم‌ترین دغدغه‌های انسانی و اجتماعی می‌رود و مستقیماً موضوعات را به چالش می‌کشد. او در کمترین صفحات ممکن تأمل و شگفتی خواننده را برمی‌انگیزد و روابط انسانی را نشان می‌دهد. کتاب «دوئل و چند داستان دیگر» مجموعه‌ای از داستان‌های کوتاه اوست که نویسنده در پی داستان‌های آن حقیقت را به بازی می‌گیرد و شخصیت‌های ماندگاری خلق می‌کند که درگیر مفاهیمی همچون عشق، تباهی، مرگ، خیانت و حسرت هستند.
درباره کتاب دوئل و چند داستان دیگر
کتاب «دوئل و چند داستان دیگر» اثر «آنتوان چخوف» شامل یازده داستان «دوئل»، «همسرش»، «بانویی با سگش»، «سختگیر»، «انگور فرنگی»، «عشق پرتردید»، «روستاییان»، «فرشته»، «معلم زبان روسی»، «مدال سنان» است که از بهترین داستان‌های کوتاه ادبیات روسیه است. این داستان‌ها از مجموعه‌ی «معلم روسی» انتخاب و ترجمه شده‌اند که نویسنده‌ در آن‌ها درباره‌ی تباهی عشق، اختلافات طبقاتی و توهمات احساسی صحبت می‌کند. بلندترین داستان این مجموعه «دوئل»، داستانی میان «لیوفسکی» و «نادژدا» است. این مرد زن شوهرداری را می‌فرید و با خود با کشتی به قفقاز می‌برد. آن‌ها طی این مسیر با «فن کورن» روبه‌رو می‌شوند و باقی داستان با وجود او شکل می‌گیرد. این داستان بسیار پرکشش و خواندنی است و براساس آن فیلم سینمایی دوئل (The Duel) به کارگردانی «دووِر کوشَشویلی» و با بازی «اندرو اسکات» و «توبیاس منزیس» ساخته شد.
درباره آنتوان چخوف
«آنتوان چخوف» Anton Chekov نویسنده‌ و نمایشنامه‌نویس مطرح روسیه در 29 ژانویه 1860 به دنیا آمد. او سال 1880 وارد دانشکده‌ی پزشکی دانشگاه مسکو شد و همزمان نوشتن داستان را آغاز کرد. او در اواخر قرن نوزدهم تمام زندگیش را وقف نوشتن داستان کوتاه کرد و به عنوان یکی از برجسته‌ترین نویسندگان روسیه شناخته شد. او در آن شرایط خفقان کشور روسیه آثارش را با نام مستعار «آنتوشا چخونته» منتشر می‌کرد و اختلاف طبقاتی و زندگی اشرافی آن زمان را در داستان‌هایش نقد می‌کرد. او موضوعات اجتماعی و سیاسی را تندوتیز به‌نقد می‌کشید و داستان‌هایی ماندگار خلق کرد. «آنتوان چخوف» از خودش بیش از 700 اثر ادبی از خود به یادگار گذاشت که تعداد زیادی از آن‌ها به فارسی ترجمه شده‌اند. «آنتوان چخوف» چهل‌وچهار سال عمر کرد و در 15 ژانویه سال 1904 براساس بیماری سل درگذشت. نام او در تاریخ ادبیات روسیه و جهان ماندگار است و آثارش بازتابی رئال از فضای شوروی است.
آثار ماندگار چخوف
«آنتوان چخوف» مهارت بسیاری در نوشتن داستان‌های کوتاه داشت و برخی بر این باور هستند بزرگترین نویسنده داستان کوتاه تاریخ است. او از قلم توانایی برخوردار بود و نمایشنامه‌هایش بارها در سراسر دنیا به اجرا درآمده‌اند. «مرغ دریایی»، «ایوانف» و «باغ آلبالو» از معروف‌ترین نمایشنامه‌های این نویسنده هستند که در ایران نیز در صحنه تئاتر اجرا شدند. «باغ آلبالو» آخرین نمایشنامه‌ی این نویسنده است که با ترجمه‌های «بزرگ علوی» و «سیمین دانشور» در دهه‌ی سی منتشر شد. از دیگر آثارش که در سایت و اپلیکیشن فیدیبو برای خرید و مطالعه موجود هستند می‌توان به «دایی وانیا» با ترجمه‌ی «هوشنگ پیرنظر»، «اتاق شماره ۶» با ترجمه‌ی «آبتين گلكار» و «زندگی من» با ترجمه‌ی «احمد گلشيری» اشاره کرد.
«آنتوان چخوف» داستان کوتاه، داستان بلند و نمایشنامه نوشته است که درون‌مایه‌ی آن‌ها طبقه اشرافی، نظام سرمایه‌داری و تحولات گسترده‌ی روسیه است. او همانند نویسندگان هم عصرش سبک ادبی رئالیسم را دنبال می‌کرد و شخصیت‌ها را در فضایی واقعی به تصویر می‌کشید. ولی با گذشت زمان تحت تاثیر سبک ادبی حاکم بر فرانسه، امپرسیونیسم قرار گرفت و به آن گرایش پیدا کرد. امپرسیونیسم «آنتوان چخوف» متفاوت از فرانسه بود ولی اعتراض افرادی همچون «ماکسیم کورگی» را به دنبال داشت.
در بخشی از کتاب دوئل و چند داستان دیگر می‌خوانیم
تو رو من حساب باز کرده ای که انگلیسی نمی دونم. می دونم که بلد نیستم، اما فرهنگ لغت که دارم. اين تلگرام از طرف ریز اومده، اون پسره، به سلامتی محبوبش می‌نوشه و هزاران بوسه حواله‌ات کرده. اما اینا مهم نیست، اینا مهم نیست.
دکتر به صدایش شتاب داد: من اصلا نمی خوام تو رو سرزنش کنم و دعوا راه بندازم، به حد کفایت دعوا داشتیم و همدیگه رو سرزنش کردیم، حالا دیگه وقتش رسیده که تمومش کنیم. حرف من همینه، تو آزادی هرطور که دوست داری زندگی کنی.
سکوتی برقرار شد و زن شروع کرد به نرمی گریستن.
نیکلا ادامه داد: می‌خوام به تو آزادی بدم تا ناچار نشی تظاهر کنی و یه بند دروغ بگی، اگه می‌خوای بری خارج پیش اون، بفرما، راه بازه، جاده دراز. تو جوون و سالمی و من بیمار و از پاافتاده. من به درد این دنیا نمی‌خورم، فهمیدی که چی می‌گم؟
نیکلا خشمگین‌تر از آن بود که بتواند ادامه دهد. اولگا گریه کنان با صدایی رقت انگیز گفت که ریز او را دوست ندارد و با او فقط به خارج از شهر به گردش رفته و در اتاق هتلش با او دیدار داشته و واقعا دوست دارد به سفر خارج از کشور برود.
زن آهی کشید و ادامه داد: می‌بینی من هیچ چی رو قایم نمی‌کنم، من دارم دستمو رو می‌کنم و یه بار دیگه التماس می کنم بیا و یه کار درست و حسابی انجام بده و گذرنامه ام رو به من بده.
من هم دارم همین رو به تو می‌گم: تو آزادی.
اولگا از جایش برخاست و بر صندلی یی نزدیک تر به او نشست تا بتواند به چهره ی شوهرش نگاه کند. زن به شوهرش اعتماد نداشت و می‌خواست عمق افکارش را بخواند. او هیچ گاه به هیچ کس اعتماد نمی‌کرد و نسبت به همگان سوءظن داشت و بدگمان بود؛ درهرحال آمادگی آن را داشت که یک کلک بخورد و چشم می‌دوخت تا فرصتی و شانسی به دست آورد. وقتی در چهره ی شوهرش دقیق شد، به نظر می رسید چشمانش برقی زد، مثل برقی که در چشمان گربه می‌زند. به آرامی پرسید: پس کی می‌تونم گذرنامه‌ام رو بگیرم؟
می خواست به طور ناگهانی پاسخ دهد: هیچ وقت! اما خویشتن‌داری کرد و جلوی خودش را گرفت و گفت: هر وقت بخواهی.
من فقط می‌خوام یه ماه برم سفر.
می‌تونی تا هروقت که بخوای با ریز بمونی، می‌خوام طلاقت بدم و عواقبش رو هم تحمل می کنم، اون وقت می‌تونی با ریز ازدواج کنی.
اولگا با حیرت به شوهرش نگاه کرد و به خود فشار آورد که گفت: اما من نمی‌خوام طلاق بگیرم، من فقط یه چیز از تو می‌خوام، فقط به من گذرنامه بده، همین.
ترجمه کتاب دوئل و چند داستان دیگر به زبان فارسی
کتاب «دوئل و چند داستان دیگر» اثر «آنتوان چخوف» را «مهدی افشار» به فارسی ترجمه کرده و آن را «نشر مجید» سال 1395 منتشر کرده است. نسخه‌ی الکترونیک این اثر در این صفحه از فیدیبو برای خرید و دانلود موجود است. «مهدی افشار» مترجم این اثر متولد سال 1326 است و داستان‌های فاخر ادبیات جهان را ترجمه کرده است. از ترجمه‌های دیگر او می‌توان به کتاب‌های «موش‌ها و آدم‌ها» اثر «جان اشتاین بک»، «وداع با اسلحه» اثر «ارنست همینگوی» و «گتسبی بزرگ» اثر «اسکات فیتز جرالد» اشاره کرد که نسخه‌ی الکترونیک همه‌ی آن‌ها در سایت و اپلیکیشن فیدیبو برای خرید و دانلود موجود است. ","['داستان و رمان', 'داستان کوتاه']",https://newcdn.fidibo.com/images/books/65037_87910_normal.jpg
کهکشان نیستی,محمدهادی اصفهانی,,"۴۰,۰۰۰",فیض فرزان,,۱۳۹۹/۱۲/۰۲,فارسی,3.86,۵۵۸ ,978-622-959955-6,"کمتر کتابی را می‌توان یافت که با یک سیر داستانی جذاب و گیرا، زندگی یکی از بزرگان مذهب شیوه را به تصویر بکشد. بسیاری از افراد تصور می‌کنند بزرگان دین عزلت نشین و گوشه گیر بوده اند اما با مطالعه کتاب کهکشان نیستی درمی‌یابید که بسیاری از آنها زندگی بسیار پویایی داشته‌اند و قدم‌های بزرگ و مهمی در این عرصه برداشته‌اند. این کتاب شما را با زندگی 81 ساله‌ی مردی بزرگ و عالم آشنا خواهد ساخت.
درباره‌ی کتاب کهکشان نیستی
کتاب کهشکشان نیستی به قلم محمد هادی اصفهانی برای اولین با ر در سال 1399 منتشر شد. این کتاب بر اساس زندگی آیت الله سید علی قاضی طباطبائی  نوشته شده و روایتی است که زندگی او را به زیبایی تشریح می‌کند. نویسنده داستان را از جوانی مرحوم قاضی و در سن 27 سالگی او آغاز کرده است. همه چیز از سفر آیت الله قاضی به سفر نجف شروع می‌شود و تا پایان عمر پربرکت او را در بر می‌گیرد.
این اثر شامل 75 بخش است که هریک از آنها با آیه‌ای از قرآن آغاز می‌شود. اگر چه داستان ساخته‌ی ذهن نویسنده‌ است اما تلاش شده است تا این مستندات و وقایع حقیقی زندگی آیت الله قاضی طباطبائی حفظ شود و تصویر درستی از زندگی، دستاوردها و ارزش‌های بزرگ و مهم خلق شده توسط ایشان به مخاطبین نشان داده شود.  در انتهای کتاب، بخش‌هایی تحت عنوان سفارش‌ها، دستورات و منابع و مستندات آورده شده است. این بخش‌ها به خواننده کمک زیادی در شناخت ایشان خواهد کرد.  
درباره‌ی محمدهادی اصفهانی نویسنده‌ی کهکشان نیستی
محمدهادی اصفهانی نویسنده‌ی جوان ایرانی در سال 1366 به دنیا آمد. کتاب کهکشان نیستی اولین اثر او به شمار می‌آید و حاصل سال‌ها پژوهش و تحقیق در زندگی و سیر و سلوک  آیت الله سید علی قاضی طباطبائی  است. این نویسنده تلاش کرده است در متن کتاب کهکشان نیستی از آیه‌ها قراآنی برای اثر بخشی بیشتر مفاهیم بهره بگیرد. افزون بر این برخی اصطلاحات تخصصی و عرفانی نیز در آن به چشم می‌خورد که برخی از آنها به صورت کامل برای مخاطب توضیح داده شده است.
کتاب کهکشان نیستی برای چه کسانی مناسب است؟
آیت الله سید علی قاضی طباطبائی از بزرگان و شخصیت‌های مهم مذهبی به شمار می‌آیند و در ردیف شخصیت‌هایی نظیر آیت الله بهجت و علامه طباطبائی قرار می‌گیرد. از این رو فراز و فرود زندگی او می‌تواند چراغ راه بسیاری از جوانان علاقمند و پرشور باشد. این اثر را می‌توان رمانی مذهبی، تاریخی و مستند دانست و برای افرادی که به رمان‌های بیوگرافی علاقمندند، یا افرادی که دوست دارند شناخت عمیق‌تری بر روی بزرگان مذهبی ایران پیدا کنند، انتخاب بسیار مناسبی است.
انتشارات فیض فرزان این اثر را در 558 صفحه و در قطع رقعی منتشر کرده است.  در همین صفحه از وبسایت فیدیبو امکان خرید و دانلود کتاب کهکشان نیستی آیت الله قاضی برای شما فراهم شده است. افزون بر این  کتاب کهکشان نیستی صوتی نیز به زودی در اختیار شما قرار خواهد گرفت.
در بخشی از کتاب کهکشان نیستی می‌خوانیم
آدم مگر چه می خواهد؟ نانی و آبی و جایی برای خواب! اما گویا آدم ها معنای زندگی را نفهمیده بودند. نان بیشتر، آب بیشتر و جای بیشتر.  آدم هایی که هر روز از کنار حرم می‌گذشتند. هرکدام برای خود دنیایی ساخته بودند و در آن زندگی می‌کردند. چقدر عالمشان حقیر بود. وقتی به من می رسیدند، دست ته جیبشان می‌کردند و دنبال خرده فلس هایشان می‌گشتند؛ تازه اگر به این نتیجه می‌رسیدند که به گدایی آس و پاس چیزی ببخشند.
آن وقت ها معنای زندگی برایم فقط در نگاه به ردپای دیگران و چشم داشتن به دست آنها خلاصه می‌شد. وقتی آدم‌ها می‌آمدند. آسمان برای من رنگارنگ بود و وقتی نبودند. حتی اگر خورشید در بلندای خود قرار می‌داشت، همه جا تاریک به نظر می آمد.
ابتدای محلة مشراق، منتهی به ورودی باب شیخ طوسی، جای بساط من بود؛ زیرانداز پاره ای و لباسی کهنه. با
متکایی رنگ و رورفته که کمک می‌کرد تا همان جا بساطم را پهن کنم و بخورم و بخوابم. احدی حق نداشت
سلطنتم را تصاحب کند.
گداهای دیگر می‌دانستند که نباید به مملکت من نزدیک شوند. اعتقاد داشتم گداهای بی مقدار تازه کار لایق محل های پر رفت و آمد نیستند.
به نظرم گدای نوپا باید کارش را از گوشه ای خلوت آغاز می‌کرد تا به درستی بیاموزد که گدا بودن آداب ویژه خودش را دارد. اگر گدا هستی، نباید به چیز دیگر فکر کنی. وقتی آدم ها دست در جیبشان می‌کنند، باید شروع کنی به دعا کردن برایشان. باید از او ممنون باشی که با دیگران فرق دارد و حاضر شده از خودش بگذرد و روزی رسان تو باشد.
با همه‌ی این اوصاف آدم‌ها با هم فرق داشتند. بسیاری که کمک می‌کردند، از من گداتر بودند. دست در جیبش می‌کرد و با مظلوم نمایی ادای گشتن به دنبال پول را در می‌آورد و در آخر با منت، خرده فلسی در کاسه می‌انداخت و راهش را می‌کشید و می‌رفت و از بادی که به غبغب داده بود، معلوم می‌شد در این فکر است که چه گلی به سر خود زده!
آنچه خواندید، خلاصه‌ای از کتاب داستانی کهکشان نیستی اثر محمد هادی اصفهانی است. شما می‌توانید این اثر را با تخفیف مناسب خریداری کنید. هم‌چنین دانلود کتاب کهکشان نیستی pdf از همین صفحه امکان پذیر است.","['داستان و رمان', 'داستان و رمان ایرانی']",https://newcdn.fidibo.com/images/books/110581_80746_normal.jpg
بیکران تنهایی,آصف هرمزی,,"۳۵,۰۰۰",جامی," ۷۵,۰۰۰",۱۳۹۹/۰۵/۱۹,فارسی,1.95,۳۶۰ ,978-600-176-222-2,به‌‌یکباره صدای غرش ماشین اربابی و یورتمه‌ی سواران مسلحی که همراهی‌اش می‌کردند توجه مردم را به خود جلب کرد. جیپ آهویِ آبی رنگ ایستاد و رعنا از در عقب آن پیاده شد. همین‌که با قدم‌های بلند به سمت جمعیت رفت، شکافی میان حلقه مردم به وجود آمد. به سمت پسرک گام برداشت و با دیدن صورت خونین او یقه‌اش را گرفت و گفت: - پسرم کجاست؟ بدن پسرک می‌لرزید. خونریزی داشت و باریکه‌هایی از خون و خاکِ دلمه بسته از صورتش آویزان بود. به چشمان رعنا نگاه کرد و هق‌هق کنان گفت: - زنگی. بچه‌ها با شنیدن این اسم، خودشان را به والدینشان چسباندند. رعنا پسر را تکان داد و کشیده‌ای به او زد. - پرسیدم پسرم کجاست؟ - دنبال یه گله‌ی پازن بودیم بی‌بی... یهو دیدیم زنگی بالای سرمونه. رو کوه ... بالا سرمون بود. داد می‌زد، سنگ قِل می‌داد پایین... دویدیم... هی دویدیم.... گمشون کردم. منو ببخش بی‌بی. رعنا به سمت شمال نگاه کرد. نگاهش از امتداد تپه‌های پوشیده از درخت بلوط گذشت و به کوه‌های سر به فلک کشیده‌ی پشت آنها خیره ماند. ...,"['داستان و رمان', 'داستان و رمان ایرانی']",https://newcdn.fidibo.com/images/books/99333_12627_normal.jpg
دالان بهشت,نازی صفوی,,"۴۲,۰۰۰",ققنوس," ۳۵,۰۰۰",۱۳۷۸/۱۰/۱۵,فارسی,2.19,۴۴۸ ,978-964-311-213-4,"ادبیات عاشقانه از پرطرفدارترین گونه‌های ادبی است و کتاب‌های کمی یافت می‌شوند که در آن‌ها داستانی عاشقانه و احساسی روایت نشده باشد. بسیاری از آنها شرح وصال و بسیاری دیگر شرح فراق و جدایی را توصیف می‌کنند. دالان بهشت نوشته‌ی نازی صفوی هم یکی دیگر از داستان‌های عاشقانه است. نکته قابل توجه اما این است که برخلاف کلیشه‌های همیشگی، داستان کتاب از زبان دختری روایت می‌شود که سعی در توصیف اشتباهات و واکاوی رفتارهای غلط خود در رابطه احساسی‌اش دارد و با روایت صادقانه‌ای که دارد حس همذات‌پنداری را در خواننده برمی‌انگیزد.
خلاصه‌ داستان رمان دالان بهشت
نازی صفوی در کتاب دالان بهشت (Dalan behesht)  داستان زندگی دختری از خانواده‌ای بازاری به اسم مهناز را روایت می‌کند. مهناز در خانواده‌ای مذهبی بزرگ شده است و زندگی راحتی دارد. پسر همسایه‌شان محمد عاشقانه او را دوست دارد. محمد از مهناز زمانی‌که تنها 17 سال دارد خواستگاری می‌کند و این دو زندگی مشترک خود را آغاز می‌کنند. اما سن کم مهناز باعث بروز رفتارهای ناشیانه از او می‌شود. رفتارهای خام اخلاقی، عاطفی و فرهنگی مهناز باعث به‌هم خوردن رابطه‌ی آنها می‌شود. محمد پس از طلاق به خارج از کشور مهاجرت می‌کند. در تمام سال‌هایی که او در خارج از کشور هست مهناز به اشتباهات خود در زندگی مشترکش فکر می‌کند و سعی دارد شخصیت خود را رشد دهد. محمد بعد از 8 سال به ایران باز می‌گردد. این دو همدیگر را ملاقات می‌کنند و متوجه می‌شوند همچنان عاشقانه یکدیگر را دوست دارند.
نازی صفوی؛ نویسنده‌ کم‌کار و پرمخاطب
نازی صفوی (Nazi Safavi)  نویسنده‌ی معاصر ایران در سال 1346 در تهران به دنیا آمد. او بیش‌تر علاقمند به خواندن کتاب‌های روان‌شناسی و آثار کلاسیک ادبیات فارسی مانند حافظ و مثنوی معنوی است. صفوی نوشتن را از زمانی‌که سن بسیار کمی داشت شروع کرد اما در سال 1378 با نوشتن رمان دالان بهشت به طور رسمی وارد بازار نشر و ادبیات ایران شد.
او در نوشتن چندان به اصول و قواعد نویسندگی پایبند نیست و بدون اینکه از مکتب خاصی پیروی ‌کند، بیش‌تر از حس خود کمک می‌گیرد. او در این‌باره می‌گوید: «نوشتن برای من شغل نیست. نتوانست من را مجاب کند. برای من کسب نشد. برای من عشق بود. احساس کردم که این چه وسیله‌ی قشنگی است که می‌شود به وسیله‌ی آن با خیلی ارتباط برقرار کرد. این آدم‌هایی که این‌قدر صحبت می‌کنند، دغدغه فرهنگی دارند. که ندارند. مثل همه چیز دغدغه‌یابی که خیلی هنر است. حل دغدغه مهم نیست. همه می‌گویند ما دغدغه‌ی فرهنگی داریم. کو دغدغه فرهنگی‌تان؟ من ادعای نویسندگی ندارم برای همین هم خیالم راحت است. خیلی به جمع‌های نویسندگی و روشنفکری که می‌نشینند و درباره‌ی کتاب‌ها صحبت می‌کنند رفتم اما خودم را بر اساس تعاریف موجود، نویسنده ندیدم. نوشتن برای من این بود. به نظر من اسلوبی که برای نوشتن هست، وحی مُنزل نیست، سلیقه است. عقیده است. شاید نوشتن هم نوعی راه برای رسیدن به خداست. می‌بینیم همه جا می‌خواهند مهندسی نوشتن را یاد بدهند، من جزو آدم‌هایی نیستم که بخواهم مهندسی یاد بگیرم. نوشتن، یک جور خلاقیت است؛ مثل شعر گفتن. خودش می‌آید. شما را مجبور می‌کند به نوشتن. شما نمی‌توانید به خودتان فشار بیاورید و بنویسید، به نظرم چیزی می‌شود که برای دیگران قابل توجه نمی‌شود.»
صفوی پس از رمان دالان بهشت، کتاب «برزخ اما بهشت» را روانه‌ی بازار کرد که توجه مخاطبان زیادی را به خود جلب کرد و در آخر هم با انتشار رمان «تا بهشت راهی نیست» سه‌گانه‌ی خود را تکمیل کرد. او همچنین در مورد فضای سالم و عوامانه کتاب‌هایش و راحتی ارتباط با مخاطبان ایرانی می‌گوید: «ذهن من خودش سانسور دارد. یک حیای خاصی نسبت به یک سری چیزها دارد.»
شخصیت پردازی رمان دالان بهشت
مهناز راوی داستان کتاب است. دختری که یک‌باره از زندگی نوجوانی و بازیگوشی خود به زندگی زناشویی و تعهدات آن وارد می‌شود؛ بدون آن‌که هیچ درکی از آن داشته باشد. اما این داستان از کلیشه‌های مرسوم پیروی نمی‌کند. مهناز نه به اجبار خانواده تن به این ازدواج داده است و نه فقر خانوادگی در تصمیم او تاثیری گذاشته است؛ بلکه او با میل و اراده‌ی خود با محمد ازدواج کرده است. در ابتدای داستان محیط امن و شیرین میان آن‌ها و خانواده‌هایشان ترسیم می‌شود. پس از آن مشکلات محمد و مهناز در داستان مطرح می‌شود. محمد برخلاف مهناز پسری جاافتاده و باتجربه است. او با وجود اینکه در خانواده‌ای سنتی رشد کرده است و عقاید سنتی دارد، در برخورد با مشکلات زناشویی‌اش و اشتباهات مهناز منطقی عمل می‌کند. اشتباهات مکرر مهناز سرانجام باعث طلاق این دو می‌شود. مهناز پس از انجام اشتباهاتش، برخلاف کلیشه‌های مرسوم در داستان‌های عاشقانه که هر دو طرف زوج‌های جدیدی پیدا می‌کنند، روی اشتباهات خود متمرکز می‌شود. طلاق، زمینه ساز خودشناسی مهناز ‌می‌شود و او را در مسیری قرار می‌دهد تا نقاط ضعف خود که منجر به از بین رفتن رابطه‌اش با محمد شده است را برطرف کند.
از دیگر نقاط مثبت کتاب می‌توان به خلق شخصیت‌های زنده و خاکستری کتاب اشاره کرد. انسان‌هایی که لزوما بد یا خوب نیستند اما مصون از خطا و اشتباه نیز نیستند. همین مسئله باعث شده است که شخصیت‌ها بسیار باورپذیر شوند و مخاطب با آن‌ها به‌راحتی ارتباط برقرار کند و داستان را دنبال کند.
نویسنده در مورد شخصیت‌های کتاب گفته است: «شاید اون عشقی را که من نسبت به مادربزرگ خودم داشتم به خانم‌جون دالان بهشت هم منتقل شده؛ اون شیطنت و حاضرجوابی‌هایش. خوشحالم که خانم ‌جون دلنشین است. همه دوستش دارند. فرق نمی‌کند مرد و زن و سن بالا و سن پایین؛ همه دوستش دارند.»
نظر منتقدان درباره دالان بهشت
نظرات در مورد کتاب اما همگی مثبت نیستند. بسیاری نگاه کتاب به مسئله‌ی طلاق شخصیت‌ها و همچنین مشکلات جامع‌شناسانه‌ی زندگی آن‌ها را بر اساس نظریات روان‌شناسی و تربیتی قلمداد نمی‌کنند و آن‌ها را صرفا نظر شخصی نویسنده می‌دانند. به همین دلیل این دسته از منتقدین عقیده دارند کتاب، اثری تربیتی نیست. نکته‌ی مورد انتقاد دیگر، ترسیم چهره‌ی وابسته‌ی زن در خانواده‌ی ایرانی است. زنی که بدون حضور یک مرد هیچ هویت و معنایی ندارد. از سویی دیگر این اثر نگاهی منفی نسبت به زن سنتی ایرانی داردکه با شخصیت وابسته‌ای که از زن به تصویر می‌کشد، متناقض است.
 مهناز در قسمتی از کتاب می‌گوید: «هیچ حسی توی این دنیا قشنگ‌تر از این نیست که بدانی به کسی تعلق داری و برای کسی عزیزی» که حس وابستگی و تعلق او را نشان می‌دهد. در قسمت دیگری از کتاب، محمد به مهناز می‌گوید که نمی‌خواهد مثل زن‌های قدیمی فقط در خانه باشد و نگاه انتقادی خود را نسبت به زنان سنتی ایرانی بیان می‌کند. نویسنده در ئاکنش به این انتقادات گفته است: «اگر شعار بدهیم و بگوییم این‌جور بودن بد است که فایده ندارد. باید قصه‌ی این آدم‌ها را نوشت تا شاید عبرت بگیرند.»
امکان خرید و دانلود رمان دالان بهشت در همین صفحه فیدیبو ممکن است و 
در بخش‌هایی از کتاب دالان بهشت می‌خوانیم
از درمانگاه که بیرون آمدم باخودم گفتم حالا که مادر نیست، بهتر است به خانه‌ی امیر بروم. از گرما و ضعف داشت حالم به هم می‌خورد، مثل آدم‌های گرسنه از درون می‌لرزیدم، دلم مالش می‌رفت و چشم‌هایم سیاهی. اصلا فکر نمی‌کردم مسمومیتی ساده آدم را این طور از پا در بیاورد. چند بار پشت سر هم زنگ زدم. ثریا که در را باز کرد کیفم را انداختم توی بغلش و با بی‌حوصلگی گفتم:
در عمارت را هم این قدر طول نمی‌دهند تا باز کنند، واسه باز کردنِ در این آپارتمان فسقلی یک ساعت منو توی
آفتاب نگه داشتی؟! ثریا که با تعجب و سراسیمگی نگاه می‌کرد گفت:
این وقت روز اینجا چه کار می‌کنی؟! قرار بود شب بیایی. با دلخوری گفتم:
اون از در بار باز کردنت، این هم از خوشامد گفتنت.
از کنار ثریا که هنوز جلوی در ایستاده بود به زحمت گذشتم. داشتم از گرما خفه می‌شدم، با یک دست موهایم را جمع کردم و با دست دیگر تقلا می‌کردم که دکمه‌های لباسم را باز کنم. ثریا دستپاچه، مثل کسی که می‌خواهد
جلوی دیگری را بگیرد، عقب عقب راه می‌رفت و با عجله می‌گفت:
ببین مهناز جون چند دقیقه صبر کن.
ولی دیگر دیر شده بود، وارد هال شدم و مثل برق‌گرفته‌ها یک‌دفعه خشکم زد. فکر کردم اشتباه می‌کنم، نمی‌توانستم باور کنم که درست می‌بینم.
محمد روی مبل، روبروی برادرم امیر نشسته بود و روی مبل کناری‌اش هم یک خانم. امیر با صدای بلند گفت: «سلام. چه عجب از این طرف‌ها؟» و با قدم‌های بلند سمت من آمد.
انگار همه‌ی صداها و صورت ها را، جز صورت محمد، از پشت مه غلیظی می‌دیدم. هرکاری می‌کردم نمی‌توانستم خودم را جمع‌وجور کنم.
دهانم خشک شده بود و چشم‌هایم، بی‌آنکه مژه بزنم، خیره در چشم های محمد، که حالا سرپا ایستاده بود، مانده بود. با فشار دست امیر به زور تکانی به خود دادم و در جواب سلام محمد، با صدایی که به گوش خودم هم عجیب بود، فقط گفتم: «سلام»","['داستان و رمان', 'داستان و رمان ایرانی']",https://newcdn.fidibo.com/images/books/1103_72848_normal.jpg
مرگ و باکره,آریل دورفمان,كامل حلمی ، منوچهر هدايتی خوشكلام,,کتاب‌سرا,,۱۳۹۴/۰۷/۰۱,فارسی,0.68,۱۵۶ ,964-5840-39-2,"بعد از پایان یافتن اتفاق‌های سیاسی و انقلاب‌ها کسی نمی‌داند چه بر سر روح و روان افراد آمده است. بسیاری از مردم طی این حوادث برای اجرای عدالت جان خود را از دست می‌دهند و بعضی دیگر می‌مانند و سعی می‌کنند دردهای این مسیر را التیام بخشند. بعد از این وقایع، ذهن افراد دائما تمام شکنجه‌، آزارها و حتی تجاوزها را تداعی می‌کند و لحظه‌ای آن‌ها را تنها نمی‌گذارد. نمایشنامه مرگ و باکره از جنس تاثیر این چنین آزار و اذیت‌ها بر پوست و گوشت زنی است که در طی فعالیت‌های سیاسی‌اش به زندان راه پیدا می‌کند.
درباره نمایشنامه مرگ و باکره
نمایشنامه مرگ و باکره Death and the Maiden اثر آریل دورفمان در سال 1990 منتشر شد. داستان این نمایشنامه که از برجسته‌ترین آثار نمایشی جهان است هنگام سقوط یک حکومت دیکتاتوری فرضی در آمریکای جنوبی اتفاق می‌افتد. آریل دورفمان قصد داشته با نوشتن این اثر، خشم خود را به افرادی که در شیلی به او آسیب رساندند و تبعیدش کردند،  نشان دهد.
داستان مرگ و باکره حول محور سه شخصیت به نام‌های پولینا سالاس، هراردو اسکوبار و روبرتو میراندا رخ می‌دهد که طی اتفاقی تصادفی پس از سال‌ها کنار هم قرار می‌گیرند. پولینا سالاس زمانی که کشور درگیر مسائل سیاسی بوده به زندان می‌افتد و در آن‌جا به او تجاوز می‌شود. همسر او هراردو اسکوبار که وکیل است تمام تلاشش را می‌کند تا همسرش را از شکنجه‌های طاقت‌فرسا نجات دهد.
پولینا سالاس و هراردو اسکوبار پس از این‌که از این مسئله ناگوار رها می‌شوند به زندگی در کنار هم ادامه می‌دهند. پولینا و هراردو طی یک اتفاق  میزبان دکتری به نام روبرتو میراندا می‌شوند و پولینا براساس لحن و صدای دکتر متوجه می‌شود او همان فردی است که در زندان به او تجاوز کرده است. او ادعایش را با همسرش در میان می‌گذارد و میراندا را زندانی می‌کند. آن‌ها دکتر تقلبی را با زور اسلحه مجبور می‌کند تا تمام اتفاقات را بازگو کند و صدای او را ضبط می‌کنند. 
مرگ و باکره  روی صحنه تئاتر 
نمایشنامه مرگ و باکره پس از انتشار توجه بسیاری را به خود جلب کرد و «لیندسی پاسنر» در سال 1991 در «تئاتر رویال لندن» نمایشی را براساس این داستان به اجرا درآورد. پس از این اجرا، در سال 1992 نمایشنامه مرگ و باکره  جایزه «لورنس اولیویه» را به عنوان بهترین نمایشنامه سال دریافت کرد. نمایشنامه مرگ و باکره در ایران نیز به روی صحنه‌ رفته است، این نمایش با نام «مرگ و دوشیزه» سال 1396 در تماشاخانه پالیز به اجرا درآمد.
فیلم مرگ و دوشیزه به روایت پولانسکی 
در سال 1994 «رومن پولانسکی» براساس  نمایشنامه مرگ و باکره فیلم سینمایی با نام «مرگ و دوشیزره» کارگردانی و اکران کرد. آریل دورفمن در نوشتن فیلم‌نامه‌ی این اثر درام و  همکاری داشت و فیلم «مرگ و دوشیزه» با نام اصلی  (Death and the Maiden )  به دلیل متن و کارگردانی درخشان و بازی‌های تاثیرگذار بازیگرانش،  توانست نظر مثبت منتقدان را به خود جلب کند. در فیلم «مرگ و دوشیزه» پولانسکی؛ سیگورنی ویور، بن کینگزلی و استورات ویلسن نقش‌آفرینی کرده‌اند. 
سالوادور آلنده؛ چهره‌ای تاثیرگذار در زندگی آریل دورفمان
«سالوادور آلنده» سیاست‌مدار مارکسیست شیلیایی بود که در سال 1970 رئیس جمهور شیلی شد ولی دیری نپایید که طی کودتا 11 سپتامبر سال 1937 در این کشور او را در کاخ ریاست جمهوری با 17 بمب به قتل رساندند. آریل دورفمان از مشاوران فرهنگی «سالوادور آلنده» بوده و در طی حادثه‌ی بمباران کاخ ریاست جمهوری از جمله کسانی بود که از این مهلکه زنده ماند. او در آن زمان تنها 28 سال سن داشته و این سال‌ها را به عنوان بهترین سال‌های عمرش می‌داند. آریل دورفمان در مصاحبه‌ای بیان کرده که «سالوادور آلنده» معتقد بوده می‌توان با انتخابات و به کارگیری شیوه‌های صلح‌آمیز با دشمنان خود به توافق رسید. پس از این حادثه  دورفمان ابتدا به اروپا و سپس به آمریکا گریخت. او زندگیش را در آن‌جا از سر گرفت و به تدریس در دانشگاه مشغول شد. آریل دورفمان در این زمان آثارش را با نام «اریک لوهمان» در شیلی منتشر می‌کرد. او درباره‌ی آن دوران سخت گفته است: «در یک رژیم دیکتاتوری باید حواس جمع بود در مقابل یک رژیم بد داستان بد ننویسید.»
نگاهی به آثار آریل دورفمان
آریل دورفمان با انتشار کتاب «تخیل و خشونت» در سال 1968 در آمریکا به طور جدی وارد عرصه‌ی نویسندگی شد. آریل دورفمان در کتاب‌هایش ظلم و ستم را به تصویر می‌کشد و به نظام سلطه‌گر دیکتاتوری انتقاد می‌کند. او آثار متعددی از جمله شعر، رمان و نمایش‌نامه به دو زبان انگلیسی و اسپانیایی به نگارش درآورده که به بیش از بیست زبان مختلف ترجمه شده‌اند. از جمله آثار آریل دورفمان  که برای دانلود و خرید در فیدیبو موجودند  می‌توان به «ناپدید شدگان» با ترجمه‌‌ی احمد گلشيری و «اعتماد» با ترجمه‌ی «عبدالله کوثری» اشاره کرد.
ترجمه نمايشنامه مرگ و باکره به فارسی
نمایشنامه مرگ و باکره را كامل حلمی و منوچهر هدايتی خوشکلام به فارسی ترجمه کرده‌اند و «انتشارات کتابسرا» آن را سال 1386 منتشر کرده که نسخه الکترونیک آن در همین صفحه برای دانلود و خرید موجود است.
این نمایشنامه پرطرفدار پیش‌تر نیز با نام «مرگ و دختر جوان» با ترجمه‌ی «حشمت کامرانی» در سال 1380 راهی بازار شده و همچنین این اثر به‌تازگی با نام «مرگ و دوشیزه» با ترجمه‌ی «محمود کیانوش» از سوی «انتشارات فرهنگ جاوید» منتشر شده است.
تشابه اسمی آثار دیگر با نمایشنامه مرگ و باکره
در دنیای ادبیات تشابه اسمی بین آثار بارها دیده شده است. «وقایع‌نگاری یک مرگ ازپیش‌اعلام‌شده» نام اثری از «گابریل گارسیا مارکز» است که با نام «گزارش یک مرگ» با ترجمه‌‌ی «لیلی گلستان» از زبان فرانسه به فارسی ترجمه شده است که این اثر از نظر محتوایی ارتباطی با نمایشنامه مرگ و باکره ندارد. همچنین کتاب «باکره و کولی» اثر «دیوید هربرت لارنس»، نویسنده‌ی انگلیسی هم ارتباط محتوایی با داستان  مرگ و باکره نوشته‌ی آریل دورفمان ندارد.
در بخشی از نمایشنامه مرگ و باکره می‌خوانیم
هراردو: اگه می‌دونستین که چه زحماتی رو متحمل خواهین شد، اونقدر رو پدال گاز فشار می‌آوردین، تا به کف اتومبیل بچسبه.
روبرتو: تا کف اتومبیلو سوراخ کنه. اما نه، واقعا زحمتی نیس. جدی می‌گم، اصلا زحمتی نیس. ببینین حقیقت اینه که من اینجا اومدم. بگم مایه افتخار منه که به جناب‌عالی کمک کنم. برای این اومدم که به شما تبریک بگم، و بگم که... شما واقعا همون شخصیتی هستین که کشور به اون نیاز داره. فردی که بتونه برای اولین و آخرین بار کلیه حقایق رو کشف کنه.
هراردو: اونچه که کشور، به اون نیازمنده، عدالته. اگه ما بتونیم به بخشی از حقایق دست یابیم...
روبرتو: این، همون حرفیه که من می‌خواستم بگم، حتا اگه بتونیم این متهمان رو محاکمه کنیم، اونایی رو که خودشونو، تحت پوشش عفو عمومی پنهان خواهن کرد، همین‌قدر که نامشون، تو روزنامه‌ها چاپ بشه، کافیه.
هراردو: اسامی این افراد رو کاملا محرمانه نگاه خواهیم داشت، کمیسیون در نظر ندارد که نام متهمان این جنایات رو مطرح کنه.
روبرتو: در این کشور، دست آخر پته تموم چیزا رو آب می‌افته، بعدها فرزندان این افراد، نوادگانشان، خواهن اومد و پرس‌وجو خواهن کرد که اینا کی‌ها بودن که این جنایات رو مرتکب شدن، اونا رو شناسایی کرده و زیر سوال خواهن برد، که آیا این تو بودی که دست به چنان اعمال زدی؟ و این اتهامات بر تو وارد شده‌س؟ پاسخ تو چیه؟ آیا می‌تونی از خود دفاع کنی؟ اونا که به تو اتهام خواهن زد، ناگزیر و به دروغ اتهامات نادرست به تو نسبت خواهن داد، از این اتهامات و اراجیف ورد زبانشان خواهد بود و در بیان اون مبالغه خواهن کرد، و این همون توطئه کمونیست‌هاس. اما حقیقت امر چیز دیگه‌ایه؛ حقیقت بر پیشانی همه نقش بسته، حتا بر پیشانی فرزندان متهمان، و این فرزندان احساس اندوه و سرافکندگی خواهن کرد، مورد تنفر جامعه خواهن بود. آیا متهمان رو محکوم به حبس ابد خواهن کرد؟
هراردو: شاید روزی، روزگاری...
روبرتو: ممکنه مردم این مملکت، اون قدر به خشم بیان که عفو عمومی رو نادیده بگیرن؟
هراردو: می‌دونین که این امر امکان نداره.
روبرتو: از من اگه بپرسین، من طرفدار نابودی تموم این افراد مورد اتهامم، اما اینو هم می‌بینم که...
هراردو: از اینکه با شما در این زمینه موافق نیستم، شرمنده‌ام روبرتو!
روبرتو: بنابراین هراردو! ما با هم در این زمینه به توافقی نخواهیم رسید.",['کتاب\u200cهای رایگان '],https://newcdn.fidibo.com/images/books/3954_77667_normal.jpg
عاشقانه جین ایر,شارلوت برونته,رضا رضایی,"۶۳,۰۰۰",نی," ۱۵۶,۰۰۰",۱۳۹۱/۱۰/۱۵,فارسی,4.1,۶۶۳ ,978-964-185-154-7,"ادبیات کلاسیک پر از قهرمانان زن است. زنانی جذاب، دلبربا و فریبنده. زنانی با خصوصیات برجسته که در روند داستان‌ها مورد توجهند و می‌درخشند، اما قهرمان جین ایر جنس دیگری دارد. دخترکی تنهاست که دست خالی برای زندگی می‌جنگد. همین ویژگی شخصیتی این دختر در بستر قصه‌ای عاشقانه، جین ایر را به رمانی که تمام دوست‌داران ادبیات می‌توانند از آن لذت ببرند، تبدیل کرده است.
جین ایر(Jane Eyre)، یکی از عاشقانه های کلاسیک
رمان عاشقانه جین ایر سال ۱۸۴۷ در انگلستان منتشر شد. شارلوت برونته نویسنده‌ی جین ایر مانند بسیاری از زنان نویسنده در دوران خودش از اسم مستعار مردانه برای نوشته‌هایش استفاده می‌کرد. او اسم مستعارش  را «کُرر بل» گذاشته بود. دو خواهر دیگر برونته، امیلی و آن هم برای انتشار آثارشان از اسامی «الیس بل» و «اکتون بل» استفاده می‌کردند.
شارلوت برونته رمان خود را به «ویلیام میکپیس تاکری» نویسنده‌ی بزرگ انگلیسی تقدیم کرد. جین ایر پس از انتشار توجه منتقدان و خوانندگان را به خود جلب کرد و بسیاری کنجکاو بودند تا بدانند «کرر بل» کیست. حتی ناشر کتاب هم تا یک سال بعد نمی‌داست نویسنده‌ی جین ایر یک زن است.
جین ایر در ۳ بخش و ۳۸ فصل نوشته شده است و داستان زندگی دختری به همین نام از کودکی تا بزرگسالی را روایت می‌کند. داستان از زبان شخصیت اصلی یعنی جین ایر نوشته شده است. او دختر فقیر و یتیمی است که شخصیتی بسیار شجاع دارد و در مقابل بسیاری از قید و بندهای جامعه زمان خودش می‌ایستد.
 بعضی از منتقدان معتقدند شارلوت برونته سختی‌های زندگی خود و خواهرانش در دوران کودکی را در شخصیت جین گنجانده است. رمان جین ایر به درونمایه‌های اخلاقی دین مسیح می‌پردازد و بسیاری از مسائل اجتماعی مانند اختلاف طبقاتی و روابط جنسی را در داستانش بیان می‌کند. عده‌ای از منتقدان معتقدند رمان شارلوت برونته در معرفی فمینیسم هم موفق عمل کرده است.
خلاصه داستان جین ایر
جین در کودکی پدر و مادرش را از دست می‌دهد. در سال‌های کودکی او همراه با اقوامش روزگار میگذراند، اما خاله و پسرخاله‌اش او را آزار می‌دهند و بالاخره جین را به یتیم‌خانه‌ای به نام «لوود» می‌سپارند. «لوود» فضای غمباری است که در آن کوچک‌ترین رسیدگی‌ای به بچه ها نمی‌شود. تعداد زیادی از دختران این یتیم‌خانه بر اثر تیفوس یا بیماری‌های واگیردار دیگر می‌میرند. جین در آنجا سال های سختی را می‌گذراند. پس از ۸ سال زندگی در این محیط غمبار جین تصمیم می‌گیرد آنجا را ترک کند. در عمارت اشرافی تورنفیلد هال او را می‌پذیرند. جین به تورنفیلد هال می‌رود تا معلم دختر کوچکی به نام «ادل» باشد. آقای راچستر ارباب این خانه است و جین با ورود به این خانه درگیر احساسات و اتفاقات تازه‌ای می‌شود.
شارلوت، پایان داستان خواهران برونته
شارلوت برونته سومین فرزند خانواده برونته سال ۱۸۱۶ در تورنتون متولد شد. این خانواده ۶ فرزند داشتند که سه دختر آن‌ها به نویسندگان بزرگی تبدیل شدند؛ شارلوت و خواهران کوچک‌ترش «امیلی» و «آن». امیلی برونته خالق «بلندی‌های بادگیر» است و آن برونته «اگنس گری» و «مستاجر عمارت وایلدفل» را نوشته است. هنگامی که شارلوت و خواهرانش هنوز بسیار کوچک بودند مادرشان را از دست دادند. پدرشان، «پاتریک برونته» ۵ دختر و یک پسرش را به مدرسه شبانه‌روزی فرستاد. آنجا اتفاق دردناکی رخ داد. دو خواهر بزرگ برونته به خاطر شرایط نامناسب مدرسه در مدت کوتاهی به سل مبتلا شدند و در گذشتند. پس از این اتفاق «پاتریک برونته» فرزندانش را به خانه بازگرداند اما ردپای این دوران، برای همیشه در روح آن‌ها باقی‌ماند. شارلوت برای خلق یتیم خانه‌ی «لوود» در رمان عاشقانه جین ایر، از این مدرسه‌ی شبانه‌روزی الهام گرفته است.
شارلوت برونته و خواهرانش در سال‌های ابتدای جوانی در خانه‌های اشراف به عنوان معلم سرخانه بودند. شارلوت حتی سعی کرد آن‌ها مدرسه خودشان را افتتاح کنند. هرچند از این مدرسه استقبالی نشد و در نهایت تعطیل شد.
اولین اثر خواهران برونته کتاب شعری به نام«سروده های کُرر، الیس و اکتون بل» است که سه خواهر آن را با هزینه‌ی شخصیشان منتشر کردند. این کتاب که یک سال پیش از جین ایر منتشر شد چندان مورد توجه قرار نگرفت. همچنین شارلوت برونته پیش از جین ایر رمان «پروفسور» را نوشته بود که ۹ ناشر آن زمان درخواست انتشار آن را رد کردند. «پروفسور» پس از مرگ نویسنده در سال ۱۸۵۷ منتشر شد. از دیگر آثار شارلوت برونته می‌توان به رمان‌های «شرلی» و «ویلت» و «اما» اشاره کرد؛ رمان «اما» با مرگ نویسنده ناتمام ماند.
خواهران برونته هر سه بسیار جوان درگذشتند. «امیلی» سال ۱۸۴۸ در ۳۰ سالگی و «آن» چند ماه بعد در ۲۹ سالگی فوت شدند. شارلوت برونته چند سال بعد ازدواج کرد و سال ۱۸۵۵ در حالی که هنوز مدت زیادی از ازدواجش نگذشته بود و فرزندی در شکم داشت در گذشت. با مرگ او داستان خواهران برونته و رباطه‌ی عجیب‌شان با ادبیات به پایان رسید.
«جین ایر» در آثار دیگران
رمان جین ایر از زمان انتشار تا‌کنون همواره مورد توجه بوده است. ردپای این اثر در بسیاری از آثار سینمایی، تئاترها و نوشته‌های هنرمندان معروف جهان وجود دارد.
«جین ریس» بانوی نویسنده‌ی انگلیسی رمان «دریای گسترده‌ی سارگاسو» wide sargaso sea را سال ۱۹۶۶بر اساس جین ایر نوشت. این رمان پاسخی فمنیستی به رمان شارلوت برونته است. در این رمان خانم ریس داستان ازدواج جین با آقای راچستر از دید همسر بیمار و پریشان احوال راچستر روایت می‌شود. «دریای گسترده‌ی سارگاسو» با استقبال خیلی خوب مخاطبان و منتقدان مواجه شد و به رکورد فروش بسیار بالایی دست یافت. رمان جین ایر در لیست صد رمان برتر قرن بیستم به انتخاب کتابخانه‌ی مدرن قرار دارد.
کتاب‌های دیگری هم بر اساس جین ایر نوشته شده‌اند که از آن میان می‌توان به «شوهر جین ایر»، «رقیب جین ایر» و «جین ایر شدن» اشاره کرد. بسیاری رمان «ربه‌کا» اثر «دافنه دوموریه» را هم تحت تاثیر جین ایر می‌دانند، هرچند نویسنده هرگز این تاثیر را تایید نکرد.
مینی سریال جین ایر سال ۲۰۰۶ در انگلستان به کارگردانی سوزان وایت ساخته شد. این مینی سریال که تنها ۴ قسمت دارد با استقبال خوبی از طرف مخاطبان مواجه شد. مینی سریال جین ایر نامزد جایزه‌های بسیاری شد و توانست سال ۲۰۰۷ «جایزه‌ی امی» را در سه خش تصاحب کند: جایزه‌ی بهترین مدل مو، بهترین لباس و بهترین کارگردانی هنری. دوبله‌ی‌ فارسی این مینی سریال سال ۹۳ از شبکه‌ی ۴ صدا وسیما پخش شد.
اولین اثر سینمایی بر اساس جین ایر فیلم صامتی به همین نام بود که سال ۱۹۱۰ ساخته شد. از همان زمان تا کنون بیشتر از ۲۰ فیلم سینمایی بر اساس جین ایر ساخته شده است. آخرین اقتباس سینمایی جین ایر فیلمی به همین نام به کارگردانی «کری فوکوناگا» است که سال ۲۰۱۱ ساخته شد. موزیک این فیلم را «داریو ماریانلی» ساخته است، یکی از قطعات زیبای آن «جین سرگردان» است که با تمی غم‌انگیز و عاشقانه به خوبی احساسات جین را به بیننده منتقل می‌کند.
جین ایر، ترجمه و انتشار در ایران
جین ایر مانند بسیاری از آثار کلاسیک دیگر در ایران چندین و چندبار ترجمه و منتشر شده است. «مسعود برزین»، روزنامه نگار ایرانی سال ۱۳۲۹ اولین بار رمان جین ایر را به فارسی برگرداند. این رمان آن زمان با نام «جین ئر» منتشر شد که به نظر تلفظ متفاوتی از نام انگلیسی جین ایر است.
«رضا رضایی» مترجم ایرانی دیگری است که آثار خواهران برونته را در ایران ترجمه کرده است. ترجمه‌ی او از جین ایر را «نشرنی» منتشر کرده است. این ترجمه را می‌توانید در همین صفحه دانلود کنید. بعدها «مرضیه خسروی» هم این کتاب را ترجمه و «انتشارات روزگار» آن را روانه‌ی بازار کتاب کرد.
ترجمه دیگر جین ایر متعلق به «نوشین ابراهیمی» است که «نشر افق» آن را در دو جلد منتشر کرده است.
برای دانلود رمان صوتی جین ایر با ترجمه «نوشین ابراهیمی» و خوانش «مریم پاک ذات» به صفحه‌ی کتاب صوتی جین ایر در فیدیبو مراجعه کنید، شما می‌توانید برای دانلود کتاب جین ایر همراه هزاران کتاب دیگر را به فیدیبو مراجعه کنید.
در بخشی از رمان عاشقانه جین ایر می‌خوانیم
در آن حال که من فقط به اربابم و همسر آینده‌اش می‌اندیشیدم، در آن حال که فقط آن‌ها را می‌دیدم، فقط حرف‌های آن‌ها را می‌شنیدم و فقط به حرکت‌های با معنی آن‌ها توجه می‌کردم، بله، در همان حال، بقیه سرگرم علایق و لذایذشان بودند. لیدی لین و لیدی اینگرام به هم صحبتی و مکالمه‌های سنگین و رنگین خود ادامه می‌دادند. کلاه‌های عمامه‌ای شان را به طرف یکدیگر می‌جنباندند و دست‌های خود را به علامت تعجب، پرسش، یا وحشت (که به موضوع صحبتشان بستگی داشت) بالا می آوردند، درست مثل دو عروسک خیمه شب بازی ، منتها بزرگ تر. خانم دنت که ملایم بود با خانم ایشتن که با محبت بود حرف می‌زد. این دو گاهی کلمه‌ای هم با من رد و بدل می‌کردند یا به من لبخند می‌زدند. سر جورج لین، کلنل دنت و آقای ایشتن از سیاست و امور مملکتی و مسائل قضایی حرف می‌زدند. لرد اینگرام با ایمی ایشتن لاس می‌زد. لوئیزا می‌نواخت و می‌خواند - یا برای یکی از آقایان یا همراه یکی از آن‌ها. مری اینگرام، بی‌حال و بی‌علاقه، به صحبت‌های رجز مانند یکی دیگر از آقایان لین گوش می‌داد. گاهی همه باهم ، گویی با نوعی توافق دسته جمعی، نمایش‌های فرعی خود را متوقف می‌کردند تا به نمایش بازیگران اصلی نگاه کنند و گوش بدهند. آخر، آقای راچستر و دوشیزه اینگرام که همه جا با او بود شمع محفل بودند. اگر آقای راچستر حضور نمی‌داشت واقعا روحیه مهمان‌ها کسل می‌شد. وقتی می‌آمد، صحبت‌ها تازگی می‌یافت و زنده‌تر می‌شد.","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/2004_15517_normal.jpg
از دو که حرف می‌زنم از چه حرف می‌زنم,هاروکی موراکامی,مجتبی ويسی,"۲۸,۵۰۰",چشمه," ۵۲,۰۰۰",۱۳۸۹/۰۱/۱۵,فارسی,1.08,۳۰۵ ,978-964-362-755-3,"«دنیای او دنیای تنهایی، سرسختی، سخت‌کوشی و پایداری است. او در مقابل دنیا کوتاه نمی‌آید، به هیچ وجه. هدفی برای خود ترسیم می‌کند و ذره ذره جزء به جزء، با دقت و نظم پیش می‌رود. اهل کمک گرفتن نیست. به حرف دیگران هم اعتنایی نمی‌کند که او را منع می‌کنند. برگشتن در کار او نیست. باید به مقصد برسد. تکاپوی او جهانی را به تکاپو وا می‌دارد.» این‌ ها را مجتبی ویسی در مقدمه‌اش بر ترجمه‌ای که از کتاب از دو که حرف می‌زنم از چه حرف می‌زنم درباره‌ی هاروکی موراکامی نوشته است. کتابی که خواننده‌ی نام آشنای ژاپنی را بیشتر به ما می‌شناساند و کمک می‌کند دنیا را از دریچه‌ی نگاه او ببینیم.
درباره کتاب از دو که حرف می‌زنم از چه حرف می‌زنم
کتاب از دو که حرف می‌زنم از چه حرف می‌زنم سرگذشت‌نامه‌ی هاروکی موراکامی، نویسنده‌ی نام آشنای ژاپنی است که از زبان خودش نوشته شده است. در این کتاب که او آن را بین تابستان 2005 تا پاییز 2006 نوشته و اولین بار سال2007  منتشر شده است موراکامی از خودش حرف زده است؛ از دونده‌ای نویسنده.
در بخشی از مقدمه‌ی مترجم درباره‌ی کتاب آمده است: «در کتابی که پیش رو دارید، اواز خودش می‌گوید، از امور شخصی و برنامه‌های روزمره‌اش، چیزهایی که دوست دارد یا ندارد، خاطراتش و در کل فلسفه‌ی زیست و نوع نگاه خود را به پدیده‌ها و رخدادها برای ما آشکار می‌سازد.»
موراکامی در کتاب از دو که حرف می‌زنیم  ازچه حرف می‌زنیم دویدن را بخشی از نویسندگی‌اش دانسته، انگار که اگر نتواند بدود نخواهد نوشت. روایت این کتاب از نظر زمانی خطی نیست و گاهی در گذشته و آینده رفت و آمد می‌کند.  
مروری بر فصل‌های کتاب  از دو که حرف می‌زنم از چه حرف می‌زنم
کتاب با پیش‌گفتاری تحت عنوان «رنج کشیدن اختیاری است» آغاز شده است. در این پیشگفتار  هاروكي موراكاميانگیزه‌اش از نوشتن کتاب را آورده است. او در این باره گفته است: «کوشیده‌ام چکیده‌ی افکارم را درباره‌ی دویدن و معنا و مفهوم آن از دید خود گردآوری کنم. کتابی است که در آن به تفکر در باب موضوعات مختلف پرداخته‌ام و خواسته‌ام این تفکرات به بیرون نیز درز پیدا کند.»
پس از مقدمه ادامه‌ی کتاب در نه فصل نوشته شده است، عناوین فصل‌های کتاب به شرح زیر است:
فصل اول: چه کسی به میک جگر می‌خندد؟
فصل دوم: نکاتی در باب رمان نویس دونده شدن
فصل سوم: آتن در میانه‌ی تابستان- دویدن در ماراتن برای اولین بار
فصل چهارم: بیشتر دانسته‌هایم را در داستان‌نویسی، دویدن‌های روزانه به من آموخته است
فصل پنجم: حتا اگر در جوانی موی دم اسبی بلندی می‌داشتم
فصل ششم: کسی دیگر بر میز نمی‌کوبی، کسی فنجان‌ها را پرت نمی‌کرد
فصل هفتم: پاییز در نیویورک
فصل هشتم: 18 تا لحظه‌ای که بمیرم
فصل نهم: کسی که تا توانست راه نرفت
در پایان کتاب نیز پس‌گفتاری با عنوان «بر جاده‌های گرداگرد جهان» آمده است که در آن موراکامی درباره‌ی مسابقاتی که شرکت کرده صحبت کرده و روند نگارش کتاب را در ان آورده است.
او از دو که  حرف ميزنماز چه حرف میزنم  را با تقدیم نامه ای به پایان برده است. در پایان کتاب موراکامی آمده است: «و در نهاتی، این کتاب را به تمام دوندگانی که در جاده دیده‌ام- کسانی که ازشان جلو زده‌ام و کسانی که از من جلو زده‌اند- تقدیم می‌کنم. بدانید که بدون وجود شما، من هیچ وقت نمی‌توانستم به دویدن ادامه دهم.»
عنوان از دو که حرف می‌زنم از چه حرف می‌زنم از کجا آمده است؟
هاروکی موراکامی عنوان  کتاب از دو که حرف می‌زنیم ازچه حرف می‌زنیم را از مجموعه داستانی به نام «از عشق حرف می‌زنم از چه حرف می‌زنم» اثر «ریموند کارور» نویسنده‌ی داستان‌های کوتاه آمریکایی در قرن بیستم برگرفته است. موراکامی ريموند كارور را نویسنده‌ی مورد علاقه‌ی خود می‌داند و برای استفاده از عنوان داستان او برای کتابش، از همسر نویسنده، «تس گالاگر» اجازه گرفته است.
درباره هاروکی موراکامی؛ مرد خستگی ناپذیر 
هاروکی موراکامی نویسنده‌ی ژاپنی متولد 1949 در کیوتو است. کودکی او د ژاپن بسیار تحت تاثیر ادبیات و موسیقی غرب و البته روسیه بود.
او سال 1968 به دانشگاه رفت و در رشته‌ی تئاتر درس خواند، هرچند هرگز کاری در این زمینه نداشت و در نهایت نیز در توکیو یک جاز بار تاسیس کرد و آن را با همسرش اداره می‌کرد.
موراکامی نوشتن را در سی سالگی آغاز کرد و کم کم نویسندگی به حرفه‌اش تبدیل شد . او دویدن را نیز در 33 سالگی آغاز کرده است و تا کنون در ماراتن های مختلفی در سراسر جهان شرکت کرده است.
هاروکی موراکامی برای آثارش برنده‌ی جوایز متعددی شده است. جایزه‌ی ادبی «فرانتس کافکا» یکی از معتبرترین جوایز ادبی جهان است که به این نویسنده‌ی ژاپنی تعلق گرفته است. همچنین او توانسته است جایزه‌ی داستان کوتاه «فرانک اوکانر» را از آن خود کند.
روزنامه‌ی گاردین موراکامی را یکی از بزرگ‌ترین رمان نویسان زنده‌ی جهان نامیده است. آثار او تا کنون به 42 زبان مختلف ترجمه شده است و در سراسر دنیا توانسته است مخاطبان را به خود جلب کند.
 هاروکی موراکامی اکنون هفتاد ساله است و در ژاپن می‌دود و می‌نویسد.
آثار  هاروکی موراکامی
هاروکی موراکامی بیش از 40 سال است که در دنیای ادبیات فعالیت می‌کند و در این دوران آثار برجسته‌ی زیادی خلق کرده است.
هاروکی موراکامی اولین کتابش به نام «به آواز باد گوش بسپار» را سال 1979 نوشت و یک سال بعد نیز کتاب «پین بال، 1973» را منتشر کرد. اثر بعدی موراکامی «تعقیب گوسفند وحشی» نام دارد. این سه کتاب یک سه‌گانه را تشکیل داده‌اند که به نام سه‌گانه‌ی «موش صحرایی» شناخته می‌شود. هر سه کتاب این سه‌گانه را می‌توانید از فیدیبو دانلود کنید.
موراکامی آثار قابل توجه دیگری نیز در کارنامه دارد. بسیاری از این آثار به فارسی ترجمه شده‌اند و توانسته‌اند جایگاه خود را میان مخاطبان فارسی زبان پیدا کنند. از میان این کتاب‌ها می‌توان به «کافکا در کرانه»، «هاروکی موراکامی به دیدار هایائو کاوای می‌رود»، «دیدن دختر صد در صد دلخواه در صبح زیبای ماه آوریل»، «بعد از تاریکی»، «سوکورو تازاکی بی‌رنگ و سال‌های مسخره‌ی معنوی‌اش»، «بعدِ زلزله»، «نفر هفتم»، «شهر گربه‌ها»، «کتابخانه‌ی عجیب» و چندین کتاب دیگر اشاره کرد که در فیدیبو در دسترسند. کتاب صوتی بعضی از آثار این نویسنده نیز در سایت قرار گرفته است.
سبک نگارش هاروکی موراکامی
هاروکی موراکامی نویسنده‌ی داستان‌هایی است که به عقیده‌ی بعضی منتقدان، مخصوصا منتقدان کشور ژاپن بیشتر رنگ و بوی غربی دارند تا ژاپنی.
ردپای سوررئالیسم و پست مدرنیسم در آثار موراکامی دیده می‌شود. آثار او روایت آدم‌هاست و او تلاش می‌کند در داستان‌هایی که می‌نویسد از مسائلی که دغدغه‌های شخصی‌اش هستند حرف بزند. در آثار موراکامی مسائلی مانند تنهایی، از خودبیگانگی، بحران هویت، روابط انسانی، خلا معنویت و موضوعاتی از این دست بسیار پر رنگند. همچنین موراکامی در آثارش به بحرانی که بر اثر اهمیت بیش از حد به کار در جامعه‌ی ژاپن پیش آمده نیز پرداخته و در مقابل آن واکنش نشان داده است.
از دو که حرف می‌زنم از چه حرف می‌زنم به فارسی
کتاب از دو که حرف می‌زنم از چه حرف می‌زنم به نام «وقتی از دویدن صحبت می‌کنم درچه موردی صحبت می‌کنم» نیز در ایران منتشر شده است. این ترجمه را «علی حاجی قاسم» انجام داده  و انتشارات نگاه آن راروانه‌ی بازار کتاب ایران کرده است.
مجتبی ویسی این کتاب را برای نشر چشمه به فارسی ترجمه کرده است. دانلود کتاب از دو که حرف می‌زنم از چه حرف می‌زنم اثر هاروکی موراکامی با ترجمه‌ی مجتبی ویسی در همین صفحه ممکن است.
در بخشی از کتاب از دو که حرف می‌زنم از چه حرف می‌زنم می‌خوانیم
جشن هالووین که به پایان برسد، زمستان مانند یک مامور مالیات قابل، به موقع سر و کله‌اش پیدا می‌شود. تا به خودم بیایم یخی قطور سرتاسر رودخانه را پوشانده و قایق‌ها غیب شده‌اند. آدم اگر هوس کند می‌تواند عرض رودخانه را از این سر تا آن سر قدم زنان طی کند. برگی بر درختان باقی نمی‌ماند و شاخه‌های باریک آن‌ها در باد بر تن هم شلاق می‌کشند و مثل استخوان‌های خشک صدا می‌دهند. رویه تنه‌ی درختان، این جا و آن جا، می‌توان لانه‌ی سنجاب‌ها را دید. در آن لحظات حتما به خواب رفته‌اند و خواب‌های خوش می‌بینند. دسته‌های غاز که از کانادا به این جا می‌آیند حکایت از آن دارند که هوا در نواحی شمالی سردتر از این جاست. باد سردی که از جانب رودخانه می‌وزد مثل ساتوری که تازه تیزش کرده‌باشند گزنده است. روزها کوتاه و کوتاه‌تر می‌شوند وابرها هرچه ضخیم‌تر.
ما دونده‌ها در آن ایام دستکش می‌پوشیم، کلاه‌های پشمی را تا روی گوش‌ها پایین می‌کشیم و عینک‌های بزرگ روی چشم می‌گذاریم. با این همه، نوک انگشت‌های‌مان یخ می‌زند و لاله‌ی گوش‌مان از سرما تیر می‌کشد. اگر فقط در حد باد سرد باشد حرفی نیست و می‌توان به طریقی با آن کنار امد اما باد که کولاک شود مگر می‌توان با آن در افتاد؟ در طول شب برف‌ها یخ می‌زنند و در سطح معابر در قالب توده‌های عظیم و لغزنده‌ی یخ غیر قابل عبور می‌شود. به همین دلیل ما هم از خیر دویدن می‌گذریم و در عوض، برای آن که سر فرم بمانیم، به شنا در سالن‌های سرپوشیده رو می‌آوریم و یا سوار بر آن دوچرخه‌های ثابت و بی‌خاصیت رکاب می‌زنیم تا بهار سر برسد.","['داستان و رمان', 'داستان و رمان خارجی', 'داستان و رمان آسیای شرقی']",https://newcdn.fidibo.com/images/books/64653_28960_normal.jpg
سال بلوا ,عباس معروفی‌,,"۳۹,۰۰۰",ققنوس," ۴۲,۰۰۰",۱۳۸۰/۱۰/۱۵,فارسی,1.96,۱۴۴ ,964-311-344-2,"قصه‌های زیادی از عشق نافرجام زنان و مردان در تاریخ آمده است. از عشق‌های اساطیری دختران پادشاهان به زرگران گرفته، تا داستان‌های امروزی که شاید در دل کوچه و خیابان‌ها اتفاق افتاده باشد. قصه‌هایی که راوی رنج‌ها و فداکاری‌های عاشق و معشوقند و درنهایت با پایان تلخ خود برای همیشه در ذهن‌ها ماندگار می‌شوند. رمان سال بلوا روایت عاشقانه، تلخ و منحصربه‌فرد زنی است که مجبور به انتخاب بین عشق و شهرت است. عباس معروفی در رمان سال بلوا با قلم شیوا و تاثیرگذار خود به زیبایی جريان‌ ذهني یک زن را برای خوانندگان ترسیم می‌کند.
زنان در سال بلوا
در آغاز کتاب نویسنده با ادای احترام به «سیمین دانشور» و «سیمین بهبانی» کتاب را به مادر خود تقدیم کرده است و به نوعی خواننده را متوجه حضور شخصیت زن در داستان می‌کند. کتاب به شیوه‌ای آغاز می‌شود که مخاطب خود را مستقیم و بدون حاشیه وارد فضای وهم‌آلود داستان می‌کند. داستان از زبان دو نفر به شکل جداگانه در هفت شب تعریف می‌شود؛ یکی از زبان یک زن به نام نوشافرین و دیگر از زبان خود نویسنده. چرخش راوی در این کتاب برای خواننده نامفهوم و سخت نیست. از شروع داستان خواننده متوجه می‌شود که کتاب یک راوی ندارد و عباس معروفي از سبک سیال ذهن استفاده کرده است.
تاثير هوشنگ گلشيري بر عباس معروفي
داستان رمان سال بلوا در زمان جنگ جهانی دوم و حکومت رضاشاه پهلوی اتفاق می‌افتد و نویسنده شرایط سیاسی و اجتماعی کشور در این زمان را در قالب این داستان به خوبی ترسیم کرده است. به کارگیری پرش‌های زمانی در داستان نشان می‌دهد که معروفی به تاثیر از استاد خود «هوشنگ گلشیری» در این کار نبوغ مثال‌زدنی دارد. عباس معروفی در این کتاب از موضوع‌هاي مختلفی حرف می‌زند و مسائلی از جمله قدرت‌طلبی، زن‌ستیزی و عشق ممنوعه را به شیوه‌ای تاثیرگذار برای خواننده ترسیم می‌کند. معروفی در سال بلوا داستان را مانند  تکه‌های پازل به خواننده می‌دهد تا  مخاطب را با پایانی غیرمنتظره مواجه کند.
معرفی کتاب سال بلوا
نوشا دختر سرهنگ نيلوفري است. مردی كه برای ساختن آینده‌ی دخترش به شهرستان «سنگسر« كه امروزه نام آن «مهدی‌شهر مي‌گويند و در استان سمنان قرار دارد، آمده است. اما نوشا که هفده سال دارد در کوچه عاشق مردی کوزه‌گر به نام حسينا مي‌شود. شخصیت دیگر داستان، دكتر معصوم مردی میان‌سال و بسیار خوش‌نام است كه خواستگار نوشا است و این دختر جوان باید بين عشق و شهرت یکی را انتخاب کند. اما در ادامه‌ی داستان می‌بینیم که سرنوشت چیز دیگری برای نوشا می‌خواهد. قصه با نثری آشفته و غریب به شکل خاطرات در ذهن نوشا مرور می‌شود.
معروفی؛ نویسنده‌ی محبوب ایرانیان
عباس معروفی در اردیبهشت 1336 در تهران متولد شد. او نویسنده، نمایش‌نامه‌نویس، شاعر و روزنامه‌نگار ایرانی است و در دانشگاه هنرهای زیبای تهران در رشته‌ی «هنرهای دراماتیک» تحصیل کرده است. معروفی چندین سال به عنوان دبیر ادبیات مجله‌هاي مختلف ادبي در تهران فعالیت مي‌كرد.
عباس معروفی از شاگردان «هوشنگ گلشیری»، نویسنده‌ی نامدار ایرانی بود و امروز به اندازه‌ی «گلشیری» بین مخاطبان ادبیات طرفدار دارد. اولین اثر منتشر شده از عباس معروفی مجموعه داستان «رو به روی آفتاب» است. معروفی با انتشار کتاب «سمفونی مردگان» در سال 1368 به شهرت رسید. «سمفونی مردگان» یکی از محبوب‌ترین آثار ادبیات معاصر ایران است که با استقبال بسیار خوبی از سوی مخاطبان مواجه و چندین و چند بار تجدید چاپ شد. پس از «سمفونی مردگان» معروفی رمان سال بلوا را نوشت که او را تبدیل به نویسنده‌ای خوش‌نام در میان اهالی فرهنگ و ادب کرد. 
او در طول سال‌های نویسندگی‌اش آثاری را به مخاطبانش ارائه کرده است که هر یک به نوعی ویژگی‌های منحصر به فردی دارند. از دیگر آثار برجستهی عباس معروفی می‌توان به «پیکر فرهاد» و «مجموعه داستان دریا روندگان جزیره آبی‌تر» و «نمایشنامه آونگ خاطره‌های ما» اشاره کرد. رمان‌های «فریدون سه پسر داشت»، «تماما مخصوص»، «ذوب شده» و مجموعه‌ي «داستان‌های پیش روی آفتاب» و «عطر یاس» و چند نمایش‌نامه آثار دیگر این نویسنده هستند. «انتشارات ققنوس» ناشر اختصاصی کتاب‌های عباس معروفی است.
عباس معروفی دستی هم در روزنامه‌نگاری داشت. «مجله گردون» عنوان ماه‌نامه‌ای  فرهنگی، ادبی اجتماعی بود که به سردبیری عباس معروفی از سال ۱۳۶۹ در تهران منتشر می‌شد. بعد از تعطیلی ماه‌نامه‌ي «گردون» در سال 74 معروفی از ایران به اروپا مهاجرت کرد. او هم‌اکنون در آلمان زندگی می‌کند و مدیریت «خانه‌ی هنر و ادبیات برلین» را به عهده دارد.
علاقه‌مندان به ادبیات ایران و کتاب‌های عباس معروفی مي‌توانند برای دانلود کتاب به صورت (pdf) و کتاب صوتی آن، به سايت فيديبو مراجعه و کتاب سال بلوا را خريد و دانلود كنند.
تفسیر كتاب سال بلوا
کتاب‌های عباس معروفی به قدری در ذهن مخاطبان تاثیرگذار بودند که با وجود فضای تاریک قصه‌ها و بازی با زمان‌ها هم‌چنان جزو کتاب‌های پیشنهادی بيش‌تر کتاب‌خوان‌ها و کتاب‌فروشی‌ها هستند. بيش‌تر خوانندگان ایرانی عباس معروفی را با «سمفونی مردگان» و سال بلوا می‌شناسند. با این‌که سال بلوا رمان بسیار قابل توجهی است، اما بعضي از منتقدان معتقدند «سمفونی مردگان» شاهکار این نویسندهی توانا است. این دو اثر مشهور نویسنده، وجوه مشترک زیادی دارند. یکی از این وجوه مشترک نمادهایی است که معروفی برای توصیف شرایط اجتماعی و فرهنگی آن دوره به کار برده است، البته با این تفاوت که این بار در سال بلوا قربانی اصلی رمان، یک زن است.
سال بلوا به مظلومیت، شوریدگی و منزوی شدن زنان اشاره کرده است. این کتاب توانسته جو مرد سالار حاکم بر زمانه‌ی داستان را به خوبی ترسیم کند. سال بلوا داستان زنی است که از ظلم و زورگویی مردان زمانه‌اش، از سنت‌ها و حتی تصمیم‌گیری‌های کوته‌فکرانه در امان نیست. نویسنده در قسمتی از روايت سال بلوا به فراموش‌شدن زنان در کنج خانه‌ها اشاره می‌کند و به شیوه‌ای استادانه نقش اين موضوع را در تغيير اجتماع آن دوره‌ در دل داستانی عاشقانه بيان مي‌کند.
ناشر نقد مفصلی بر این کتاب نوشته است. در بخشی از این نقد آمده است: «یکی از نکات قابل توجه در نقد کتاب سال بلوا استفاده از نمادهای مختلف است. «مو»  یکی از نمادهایی است که در جهت معنا و مفهوم در داستان استفاده شده است. نویسنده در قسمت‌های مختلفی از کتاب از این عنصر بر خلاف معنای واقعی آن در دنیای ادبیات استفاده کرده است. مفهوم اسطوره‌ای درباره‌ی مو می‌گوید که قربانی کردن مو به معنای یاری رساندن به خدای باروری است، اما در این کتاب معروفی از تناقض آن استفاده کرده و خواننده اثری از باروری و فراوانی در این شهر نفرین شده نمی‌بیند. معروفی موهای دو شخصیت حسینا و معصوم را برای خواننده از زبان نوشا تعریف می‌کند او از همان دیدار اول با هر دو شخصیت، تحت‌تاثیر موهای آن‌ها قرار می‌گیرد و توصیف خود را از موهای آن‌ها بیان می‌کند.»
شخصيت‌پردازي در رمان معروف عباس معروفي
شخصیت‌پردازی کتاب سال بلوا به شیوه‌ای ماهرانه انجام شده است و نویسنده خصوصیات آن‌ها را طوری نشان می‌دهد که مخاطب بتواند به ‌راحتی به جریان فکری شخصیت‌ها راه پیدا کند. می‌توان گفت تلفیق اسطوره‌های تاریخی با دنیای امروز شگرد معروفی است که به‌خوبی در سال بلوا به آن پرداخته است. نویسنده گاه مخاطب را به فضای دیگری از داستان برده و دنیای متفاوتی را به او نشان می‌دهد که این خود نشان دهنده‌ی تبحر و نبوغ معروفی در نویسندگی است.
در بخش‌هایی از کتاب سال بلوا می‌خوانیم
قرار بود کسی را دار بزنند. کسی را که در جنگ شکست خورده بود. من نمی‌دانستم آن شخص کیست. سر شب که دیدم معصوم خانه نیست به خانه همسایه، رقیه دلال و نازو سرک کشیدم. سه مرد پیش آن‌ها بودند. رقیه دلال نازو را مجبور کرد با پیرمردی که آن جا بود بخوابد. معصوم تازگی با من کینه گرفته بود و من نمی‌دانستم چرا. من موقع عروسی‌ام چه آرزوها در دل داشتم و همه بر باد رفته بودند. یادم می‌آید وقتی ازدواج کردم آن‌قدر معصوم دوستم داشت که یک ماه از خانه بیرون نیامدیم و با هم خوش بودیم. قبل از ازدواجم با معصوم، سروان خسروی از من خواستگاری کرد اما مادرم نپذیرفت. بعد از ازدواج از مادر دکتر معصوم جاجیم‌بافی یاد گرفتم. دکتر معصوم در بچگی از خانه فرار کرده و به تهران آمده و به شغل‌های مختلفی دست زده بود. بعدها همراه یک شازده قاجار به انگلیس رفته و طب خوانده و به سنگسر پیش مادرش برگشته بود.
وقتی با معصوم نامزد شده بودم، یک روز از خانه بیرون رفتم و حسینا در دکانش مشغول کوزه‌گری بود. آن روز حسینا در حجره‌اش مرا بوسید. حسینا در حجره‌اش مجسمه‌ای از سر شیرین و فرهاد ساخته بود. باز هم به من گفت که دنبال برادرهایش سیاوشان و اسماعیل می‌گردد. او می‌دانست که دکتر معصوم به خواستگاری من آمده. من معصوم را دوست نداشتم و حسینا را می‌خواستم. وقتی به خانه رسیدم به مادرم گفتم. مادرم نپذیرفت. مادرم نمی‌دانست که دسته گلم را به خاطر حسینا به باد داده‌ام. خدا خدا می‌کردم که شب عروسی معصوم هم نفهمد. یک روز حسینا با کت و شلوار مشکی راه راه و پیراهن سفید به خواستگاری ام آمد. مادرم از او پرسید سواد خواندن و نوشتن می‌داند و او گفت که خمسه نظامی را خوانده است.","['داستان و رمان', 'داستان و رمان ایرانی']",https://newcdn.fidibo.com/images/books/1108_94658_normal.jpg
در یک جنگل تاریکِ تاریک,روث ور,شادی حامدی آزاد,"۲۵,۰۰۰",نون," ۹۹,۰۰۰",۱۳۹۶/۰۱/۱۵,فارسی,2.1,۳۵۲ ,978-600-7141-85-4,"«این رمان آتشین است؛ شب‌هنگام دستش نگیرید» این جمله را نیویورک ژورنال اوبوکس درباره‌ی یک جنگل تاریک تاریک نوشته است. کتابی جذاب و ترسناک، تریلری که نفس را در سینه‌ی مخاطب حبس می‌کند. روث ور رمانی نوشته است که هر مخاطبی را سرجایش میخکوب می‌کند و او را به ادامه دادن مجبور می‌کند.
‌درباره‌ی کتاب در یک جنگل تاریکِ تاریک اثر روث وِر
در یک جنگل تاریک تاریک با عنوان اصلی «in a dark, dark wood» اولین بار سال ۲۰۱۵ منتشر شد. شخصیت اصلی این داستان دختر بیست‌وشش‌ساله‌ای به نام لیونورا است. دختری که نویسنده‌ی داستان‌های جنایی است و براثر یک دعوت به یک داستان جنایی وارد می‌شود. روث ور رمانش را با لحنی جذاب و هیجان‌انگیز و با توجه بسیار زیاد به جزئیات نوشته است. این کتاب حیرت‌آور مدت کوتاهی پس از انتشار در فهرست پرفرو‌ش‌ترین کتاب‌های نیویورک‌تایمز، نیویورک تودی و لس‌آنجلس تایمز قرار گرفت. این کتاب تاکنون به چندین و چند زبان مختلف برگردانده شده و در سراسر جهان طرفداران زیادی دارد. یک شرکت فیلم‌سازی امتیاز ساخت فیلم از روی این کتاب را خریده و فیلم کتاب در یک جنگل تاریک تاریک به‌زودی ساخته خواهد شد.
خلاصه داستان در یک جنگل تاریکِ تاریک
لیونورا یک نویسنده است. او در استودیوی کوچکش در لندن زندگی می‌کند و عاشق دویدن است. همه‌چیز آرام است تا اینکه او دعوت‌نامه‌ای برای مهمانی مجردی دوستی از دوران دبیرستانش دریافت می‌کند. دوستی که ده سال است هیچ ارتباطی باهم نداشته‌اند. رازی درگذشته وجود دارد که او را از تمام دوستانش در آن زمان جدا کرده است، رازی که او نمی‌خواهد از آن حرف بزند. بالاخره لیونورا تصمیم می‌گیرد به این سفر برود. او همراه دوستش نینا و سه نفر دیگر مهمانان این آخر هفته‌اند. این مهمانی شش نفره اما یک مهمانی ساده نیست. اینجا جایی است که لیونورا با گذشته مواجه می‌شود... او از آمدن به این خانه‌ی شیشه‌ای در جنگل پشیمان خواهد شد...
‌درباره‌ی روث وِر نویسنده‌ی کتاب در یک جنگل تاریکِ تاریک
  روث ور نویسنده‌ی بریتانیایی متولد سال ۱۹۷۷ است. او در لوئیس (LEWES) بزرگ شد و در دانشگاه منچستر در رشته‌ی ادبیات انگلیسی گرفت. او پیش از آنکه به‌عنوان نویسنده مشغول کار شود مشاغل مختلفی را تجربه کرد. پیشخدمتی در رستوران، کتاب‌فروشی، تدریس زبان انگلیسی در پاریس و نشر کتاب شغل‌های او پیش از پرداختن به نویسندگی بود.
اولین آثار روث ور برای کودکان بود اما او بعدها به نوشتن رمان‌های روان‌شناختی و تریلرهای دلهره‌آور آورد. کتاب‌های او مخاطبان زیادی را در سراسر جهان به خود جلب کرده است. از میان آثار این نویسنده که در ایران ترجمه و منتشرشده‌اند می‌توان به کتاب‌های «زنی در کابین»، «بازی دروغ» و «مرگ خانم وستاوی» اشاره کرد.
روث ور در حال حاضر در برایتون زندگی می‌کند.
ترجمه‌ی کتاب در یک جنگل تاریکِ تاریک به فارسی
هرروز در سراسر جهان داستان‌های زیادی منتشر می‌شود. داستان‌هایی که هرکدام مخاطبان زیادی در سراسر جهان دارند. انتشارات نون یکی از ناشرانی است که در سال‌های اخیر تلاش کرده تا مشهورترین آثار داستانی هم‌زمان با سراسر جهان در ایران نیز منتشر شوند. کتاب در یک جنگل تاریک تاریک یکی از همین کتاب‌هاست.
انتشارات نون کتاب در یک جنگل تاریکِ تاریک را با ترجمه‌ی شادی حامدی آزاد عرضه کرده و در اختیار علاقه‌مندان قرار داده است.
چرا باید کتاب در یک جنگل تاریکِ تاریک را خواند؟
ادبیات جنایی بخش بسیار جذابی از دنیای ادبیات است. داستان‌های جنایی همواره مخاطبان زیادی را به خود جلب کرده‌ و افراد زیادی را به کتاب خواندن جلب کرده‌اند. کتاب در یک جنگل تاریک تاریک یک داستان جذاب و دلهره‌آور است. معمایی پیچیده و پر از جزئیات که مخاطب را به سفری هیجان‌انگیز می‌برد. روث ور با قلم توانمند خود داستان را به‌قدری ملموس و پر از جزئیات روایت کرده است که تصور می‌کنید مشغول تماشای یک فیلم سینمایی ترسناک هستید. این کتابی است که اگر در دست بگیرید تا فهمیدن راز داستان نمی‌توانید آن را زمین بگذارید. در یک جنگل تاریک تاریک می‌تواند هدیه‌ی بسیار خوبی برای آدم‌های عاشق هیجان باشد.
کتاب در یک جنگل تاریکِ تاریک در دسته‌ی کتاب‌های داستان‌های انگلیسی قرار دارد.
کتاب در یک جنگل تاریکِ تاریک مناسب برای گروه سنی بزرگ‌سال است.
تعداد صفحات نسخه‌ی چاپی کتاب 352 صفحه است که با مطالعه‌ی روزانه 20 دقیقه می‌توانید این کتاب را در 17 روز بخوانید.
کتاب در یک جنگل تاریکِ تاریک جزو کتاب‌های حجیم و بلند با موضوع داستان‌های انگلیسی است. این کتاب برای افرادی که وقت بیشتری برای مطالعه دارند و می‌خواهند در زمینه‌ی داستان‌های انگلیسی زمان بیشتری را به مطالعه اختصاص دهند انتخاب مناسبی است.
آنچه در بالا خواندید بررسی و نقد کتاب در یک جنگل تاریکِ تاریک اثر روث وِر بود. خرید و دانلود این اثر در همین صفحه امکان‌پذیر است. برای مطالعه‌ی دیگر کتاب‌ها در زمینه‌ی داستان‌های انگلیسی می‌توانید به قسمت دسته‌بندی کتاب‌ها مراجعه و کتاب‌های این موضوع را یکجا مشاهده کنید.
‌در بخشی از کتاب در یک جنگل تاریکِ تاریک می‌خوانیم
می‌خواهم بخوابم، ولی توی چشم‌هایم نور می‌اندازند. من را آزمایش و اسکن کردند و جواب‌ها را پرینت گرفتند، لباس‌های خون‌آلودم را درآوردند. چه اتفاقی افتاده؟ چه‌کار کرده‌ام؟
من را سوار ویلچر، در راهروهای دراز پیش می‌برند، نورها را برای شب کم‌فروغ کرده‌اند، از کنار بیماران خواب می‌گذریم. بعضی از آن‌ها، همین‌طور که من رد می‌شوم، بیدار می‌شوند و من حالت خودم را در چهره‌های شوکه‌ی آن‌ها می‌بینم، آن طوری که رویشان را برمی‌گردانند، انگار از چیزی رقت‌انگیز یا ترسناک.
دکترها از من سوالاتی می‌پرسند که نمی‌توانم جواب بدهم، چیزهایی می‌گویند که یادم نمی‌آید.
 آخر سر، وصلم می‌کنند به یک مانیتور و رهایم می‌کنند، تخدیر شده و خواب‌آلود تنها.
اما نه‌چندان تنها.
با درد به پهلو می‌چرخم و آن موقع است که می‌بینمش: افسر پلیس زنی صبورانه روی صندلی نشسته است.
از من مراقبت می‌شود، ولی نمی‌دانم چرا.
آنجا دراز کشیده‌ام. از پشت شیشه‌ی دریچه‌ی تورسیمی‌دار به پشت سر افسر پلیس نگاه می‌کنم. خیلی دلم می‌خواهد بروم بیرون و چیزهایی بپرسم، اما جرئت ندارم. تا حدی به این خاطر که مطمئن نیستم پاهای پشمالویم بتوانند من را تا دم در بکشانند؛ اما تا حدی هم به این خاطر که مطمئن نیستم بتوانم جواب سؤال‌ها را تحمل‌کنم.
دراز کشیده‌ام، به مدتی که طولانی به نظر می‌رسد و به همهمه‌ی دستگاه‌ها و سرنگ مورفین گوش می‌دهم. دردسرم و پاهایم کم‌رنگ و دور می‌شود؛ و بعد، سرانجام، می‌خوابم.
خواب خون می‌بینم که روی من پخش‌شده و مرا آغشته و در خود غرق می‌کند. توی خون زانوزده‌ام. سعی می‌کنم بندش بیاورم، اما نمی‌توانم. پیژامه‌ام آغشته به خون است. خون روی کف چوبی کم‌رنگ پخش می‌شود...","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/68411_72632_normal.jpg
تئودور بون وکیل نوجوان,جان گریشام,میلاد فشتمی,,بهنام,,۱۳۸۹/۱۰/۱۵,فارسی,1.34,۲۳۲ ,978-964-5668-65-3,"انسان معمولا در سنین کودکی و نوجوانی در تخیلات خود، شغل آینده‌اش را به تصویر می‌کشد. همین رویای کودکی و نوجوانی است که باعث می‌شود انسان خود را در جایگاه پزشک، معلم و وکیل تصور کند و رفته رفته زمانی که به دنیای بزرگسالی قدم می‌گذارد در پی تحقق رویای خود باشد. کتاب تئودور بون، وکیل نوجوان با چنین مضمونی به قلم برجسته‌ترین نویسنده‌ی آثار جنایی و حقوقی، جان گریشام نوشته شده است.
درباره کتاب تئودور بون، وکیل نوجوان
کتاب تئودور بون، وکیل نوجوان اولین کتاب از مجموعه‌ی تئودور بون است که جان گریشام آن را در سال 2010 منتشر کرد. این کتاب که با نام اصلی Theodore Boone: Kid Lawyer است داستان جست‌وجوهای پسری است که به دنبال عدالت است و آرزوی وکیل شدن را در سر دارد. کتاب تئودور بون، وکیل نوجوان بعد از انتشار، مقدمه‌ی نوشتن شش کتاب دیگر هم شد که آخرین کتاب این مجموعه سال 2019 با عنوان «تئودور بون، شریک جرم» راهی بازار شد. جان گریشام با نوشتن‌ داستان‌های مرتبط به فضای دادگاه برای نوجوانان در این مجموعه سعی دارد گروه سنی نوجوانان را با علم حقوق آشنا کند.
داستان تئودور بون، وکیل نوجوان مربوط به خانواده‌ای است که تنها یک فرزند پسر به نام تئودور دارند. مادر و پدر تئودور هر دو از وکلای پرمشغله و موفق شهرشان هستند که بیشتر اوقات زمان خود را در محل کارشان می‌گذرانند. تئودور نیز به تاثیر از خانواده‌اش علاقه دارد که وکیل سرشناسی شود تا بتواند عدالت را در جامعه برقرار کند. این کودک خردسال سیزده ساله که پسری باهوش است در پی علاقه‌اش درگیر پرونده‌ی قتلی می‌شود که در آن ماجرا آقای دافی مظنون است. قاضی گانتری در جریان این پرونده‌ی قتل که هیچ شاهدی برای آن وجود ندارد تصمیم می‌گیرد آقای دافی را تبرئه کند تا این‌که تئودور با مدارک تازه‌ای به سراغ این پرونده‌ی جنایی می‌رود.
جان گریشام در رقابت با هری پاتر
جان گریشام با نوشتن مجموعه‌ی تئودور بون قصد داشته با مجموعه کتاب «هری پاتر» رقابت کند و جای آن را در فروش جهانی بگیرد. این کتاب با موضوع مهیجش توانسته جای خود را در میان نوجوانان علاقه‌مند به کتاب‌های هیجانی پیدا کند اما به رتبه‌ی یکم دست پیدا نکرد. جان گریشام در مصاحبه‌ای درباره این موضوع می‌گوید :«در دهه 90 میلادی لقب نویسنده‌ای را گرفتم که کتاب‌هایش همیشه جزو پرفروش‌ترین‌ها هستند و طوری رفتار می‌کردم که انگار چنین چیزی برایم خیلی مهم نیست. بعد تب «هری‌پاتر» آمد و من به ردیف دوم تنزل پیدا کردم. خب، من شماره یک بودن را از دست داده بودم و از این بابت غمگین بودم. با وجود موفقیت فراوان، زندگی عادی‌ام را حفظ کردم. این یکی از محسنات نویسنده بودن است که هم خیلی مشهور می‌شوی و هم زندگی خصوصی‌ات تغییر زیادی نمی‌کند.» و در آخر این نویسنده اضافه می‌کند «صور نمی‌کنم هیچ کتابی بتواند موفقیت هری‌پاتر‌ها را تکرار کند؛ اما اگر تئودور بون بتواند به آن نزدیک شود، خیلی خوشحال خواهم شد».
سبک نگارشی جان گریشام
جان گریشام نویسنده‌ی ژانر جنایی برای خلق مجموعه داستان تئودور بون (theodore boone) تحقیقات زیادی کرده و از تجربه‌ی فعالیتش در زمینه‌ی وکالت استفاده کرده است. او برای آفریدن شخصیت تئودور از حوادث واقعی زندگی و اخبار روزانه الهام گرفته و درباره‌ آن می‌گوید :«الهام‌بخش من برای تمام داستان‌هایم آدم‌ها و اتفاقات دور و برم هستند که مرا تحت تاثیر قرار می‌دهند. هر روز وقتی از خانه بیرون می‌زنم، بچه‌های مختلفی را می‌بینیم که مشغول انجام انواع و اقسام کارها و بازی‌ها هستند. آنها با کارهایشان همیشه توجه مرا به خود جلب می‌کنند. چند بار از خودم پرسیدم اگر یکی از آنها در نوجوانی تبدیل به یک وکیل ماهر شود،‌ چه اتفاقی خواهد افتاد و با چه دنیایی سر و کار خواهد داشت؟ با گذشت زمان این موضوع بتدریج ذهنم را به صورت کامل درگیر خود کرد و یک روز احساس کردم می‌خواهم داستانی درباره یک پسر نوجوان 13 ساله بنویسم که وکیل است و در دنیای فانتزی پیرامون خود، با آدم‌های جورواجوری باید مقابله کند».
جان گریشام نویسنده کتاب تئودور بون، وکیل نوجوان
جان گریشام John Grisham رمان‌نویس و سیاست‌مدار مشهور آمریکایی در سال 1955 متولد شده است. این نویسنده‌ی موفق برای نگارش داستان‌هایش در زمینه‌ی جنایی بسیار مشهور شده و کتاب‌هایش به 42 زبان دیگر ترجمه شده است. جان گريشام فارغ‌التحصیل رشته‌ی حقوق از دانشگاه ایالتی می‌سی‌سی‌پی در سال 1981 است. او به دنبال تحصیلاتش مدتی حرفه‌ی وکالت را دنبال کرد و همچنین به عنوان نماینده‌ی مجلس در پارلمان ایالتی نیز مشغول به کار بود. جان گریشام سراسر زندگی‌اش را وقف نوشتن کرده و به عنوان برترین نویسنده‌ی رمان‌های حقوقی شناخته شده است.
از جمله کتاب‌های جان گریشام که به فارسی ترجمه شده می‌توان به «شرکت»، «شیاد»، «موکل خطرناک»، «جزیره کامینو» و «ردیف درختان افرا» اشاره کرد که همه‌ی آن‌ها رمان‌های بزرگسالان هستند.
جان گریشام اولین اثرش با نام «زمانی برای کشتن» را در سال 1989 منتشر کرد که حدود چهار سال قبل از انتشار آن را نوشته بوده است. در مدت سه سال 275 میلیون نسخه از این کتاب در سراسر جهان فروش رفت و و نام جان گریشام را در ژانر جنایی ماندگار کرد.  این نویسنده زمانی که در حال دیدن صحنه‌ی اعدامی بوده داستان تجاوز دختر بچه‌ای را می‌شنود که هیئت منصفه را تحت تاثیر قرار می‌دهد.  جان گریشام براساس این واقعه داستانی می‌نویسد و آن را به عنوان اولین تجربه‌اش از نوشتن در مجله نیویورکر منتشر می‌کند. او برای انتشار این داستان به عنوان کتاب تلاش می‌کند در حالی‌که حدود 28 ناشر کتاب را نمی‌پذیرند. جان گریشام این داستان را با نام «زمانی برای کشتن» راهی بازار می‌کند.
جان گریشام بیش از 24 رمان نوشته که افتخارات و جوایز بسیاری را برای او به ارمغان آورده‌اند. او به عنوان یکی از پرفروش‌ترین نویسنده‌های قرن بیست موفق به دریافت «جایزه‌ی کتاب بریتانیا 2005» و «جایزه‌ی کنگره‌ کتاب‌خانه آمریکا برای کتاب داستان 2009» شده است.
اقتباس‌های سینمایی داستان‌های جان گریشام
داستان‌های جان گریشام بسیار جذاب و پرکشش هستند و توجه سینماگران را هم به خود جلب کرده‌اند. براساس داستان «زمانی برای کشتن» سال 1966 «جوئل شوماخر» فیلم سینمایی موفق درام و جنایی ساخت که نامزد دریافت جایزه‌ی گلدن گلاب شد.
ترجمه کتاب تئودور بون، وکیل نوجوان به فارسی
کتاب تئودور بون وکیل نوجوان را ميلاد فشتمي به فارسی ترجمه کرده و آن را «انتشارات بهنام» در سال 1389 منتشر کرده است. نسخه الکترونیک این کتاب برای دانلود در همین صفحه موجود است.
 از ترجمه‌های دیگر میلاد فشتمی می‌توان به «دعای دریا» نوشته‌ی «خالد حسينی‌» و «کلیدهای زندان اهریمن»، «شیوع طاعون سایه» و «اسرار پناهگاه اژدها» نوشته‌ی «براندون مول» اشاره کرد. نسخه pdf این آثار برای دانلود و خرید در سایت و اپلیکیشن فیدیبو موجود است.
در بخشی از کتاب تئودور بون، وکیل نوجوان می‌خوانیم
تئو همچنین می‌دانست که اعضای هیات منصفه به متهمی که برای نجات جان خود حاضر به شهادت دادن نمی‌شوند، بسیار مشکوک می‌شوند. اما تئو نمی‌توانست تشخیص دهد که آیا به پیت دافی مشکوکند یا نه. همه با دقت حرکات دافی را زیر نظر داشتند. او را نگریستند که روی صندلی شاهد نشست، دست راستش را بلند کرد، و سوگند یاد کرد که چیزی جز حقیقت نگوید.
تئو خیلی خوب می‌توانست همه چیز را ببیند چون به لطف دستور قاضی گانتری در ردیف دوم و پشت سر میز وکیل مدافع نشسته بود. آیک در سمت راستش نشسته بود و پدرش در سمت چپش. مادرش به دفتر برگشته بود تا به ملاقات‌هایش برسد. گفته بود که نمی‌تواند تمام بعدازظهرش را هدر دهد و محاکمه را تماشا کند، در حالی‌که هر سه بون مطمئن بودند واقعا دوست داشت که این کار را بکند.
کلیفورد نانس گلویش را صاف کرد و متهم خواست که نامش را بگوید. اگر چه براساس قانون باید این کار را می‌کرد اما در این مورد خاص بسیار احمقانه به نظر می‌رسید. همه کسانی که در سالن بودند، نه تنها پیت دافی را می‌شناختند، بلکه خیلی چیزها در مورد او می‌دانستند. آقای نانس شروع به پرسیدن سلسله سوال‌های ساده‌ای کرد. از وقتش نهایت استفاده را می‌برد تا تمام مسائل کوچکی که می‌خواست را بشنود. مانند تاریخ‌چه خانواده دافی، میزان تحصیلات، شغل عدم داشتن سابقه، و این چیزها. ساعت‌ها با هم در مورد این سوال‌ها تمرین کرده بودند و اکنون شاهد خیلی عادی به این سوالات پاسخ می‌داد. هرازچندگاهی به هیات منصفه نگاه می‌کرد تا به نوعی با آن‌ها ارتباط برقرار کند. به نظر می‌رسید که می‌خواست بگوید :بهمن اعتماد کنین.
مرد خوش‌قیافه و خوش‌لباسی بود. یک کت و شلوار بسیار شیک برتن داشت. به نظر تئو کمی عجیب بود، چرا که هیچ یک از پنج عضو مرد هیات منصفه کت و کراوات نداشتند. تئو پیش از آن چندین مقاله در مورد استراتژی لباس پوشیدن وکلا و موکلانشان در طول محاکمه خوانده بود.",['کتاب\u200cهای رایگان '],https://newcdn.fidibo.com/images/books/62259_48992_normal.jpg
داستان هایی کوتاه از هاگوارتز,جی.کی رولینگ,امین بهره‌مند,,آفرینش کتاب الکترونیک فیروزان (فیدیبو),,۱۳۹۵/۱۱/۰۳,فارسی,0.51,۶۵ ,,داستان‌هایی کوتاه از هاگوارتز درباره قدرت، سیاست و اشباح مزاحم قدرت یک ساحر یا ساحره با چوبدستی‌ای در دست، بیش از آن چیزی است که می‌توان تصور کرد. به کمک ورد یا معجونی مناسب آن‌ها می‌توانند عشق جعلی بسازند، در زمان سفر کنند، حالت فیزیکی خود و سایر اشیا را تغییر دهند و حتی به زندگی کسی پایان دهند. قدرت و جادو اگر در دستان فردی نادرست قرار بگیرند، می‌توانند مهلک، تاریک و کشنده باشند؛ این چیزی است که لرد ولدمورت به ما نشان داد. او شرورانه به دنبال قدرت بود تا جایی که تار و پود روح خود را تکه تکه و هر آنچه را که از او یک انسان می‌ساخت، نابود کرد. او تبهکارترین تبهکاران بود که آرزوی هولناکش برای قدرت و نابودی، او را به پیش می‌برد. واضح است که افراد بسیار اندکی از نظر قصد و نیات شیطانی می‌توانند با ولدمورت برابری کنند (هرچند که بلاتریکس لسترنج و دلورس آمبریج برای رسیدن به این مقام از هیچ تلاشی فروگذار نکردند)، اما شخصیت‌های دیگری نیز وجود دارند که جذب قدرت شده‌اند. در این کتاب مجموعه دست‌نوشته‌های جی.کی.رولینگ را در مورد قدرت، سیاست و برای تلطیف فضا در مورد اشباح مزاحم، مطالعه می‌کنید.,['کتاب\u200cهای رایگان '],https://newcdn.fidibo.com/images/books/65169_74675_normal.jpg
عاشقانه غرور و تعصب,جین آستین,رضا رضایی,"۳۹,۰۰۰",نی," ۹۶,۰۰۰",۱۳۹۲/۱۰/۱۵,فارسی,2.56,۴۴۹ ,978-964-3128-43-2,"غرور و تعصب
غرور و تعصب از عاشقانه‌های کلاسیک جین آستین، نویسنده مشهور انگلیسی را همین یک ساعت پیش تمام کردم. بعد از چند روز سر و کله زدن با این رمان خارجی، حال به این نکته می‌اندیشم که نویسنده در کتاب تا چه مقدار از دقت، چهره فرهنگی جامعه‌ای که در آن زندگی می‌کرده را به تصویر بکشد. داستان او در پیکری زیبا و مدرن، نقطه عطف گذار ادبیات انگلیسی نئوکلاسیسم قرن هجدهم تا رمانتیسم قرن نوزدهم است. در کنار شخصیت پردازی عالی، جزئیات و ظرافت روابطی که در رمانش آورده است، توانسه احساسات واقعی و آرزوهای عاشقانه هر خواننده‌ای را در لذت و ناامیدی از عشق بیدار کند. حال می‌فهمم، عشق تا چه میزان در لایه‌های غرور و تعصب پنهان شده است و ما غافلان بدون درک آن، جهانی زشت و خشن بنا کرده‌ایم.
  خلاصه رمان عاشقانه غرور و تعصب
رمان عامه پسند غرور و تعصب در اوایل قرن نوزدهم در انگلستان و در فضایی روستایی روایت می‌شود. روایت خانواده آقا و خانم بِنِت است که پنج دختر دارند که از لحاظ شخصیتی با یکدیگر متفاوت هستندو گاهی دیوانه بازی از آنها جدا نمی شود . خانم بنت مشتاق است تا تمام دخترانش ازدواج کنند، به خصوص به این دلیل که کشیش ویلیام کالینز، هنگامی که آقای بنت بمیرد، املاک خانوادگی را تصاحب خواهد کرد. در مجلس رقص، چارلز بینگلی ثروتمند و تازه وارد به بزرگ‌ترین دختر خانواده بنت یعنی جِین زیبا و خجالتی علاقه‌مند می‌شود. در این بین، دوست او آقای دارسی و الیزابت در مهمانی دیگری یکدیگر را می‌بینند، آنها صمیمیت کمتری را نسبت به هم بروز می‌دهند. غرور رتبه خانوادگی، ثروت و تعصب در مقابل نابرابری اجتماعی خانواده الیزابت، دارسی را درهم می‌کوبد، در حالی که الیزابت نیز، غرور و تعصب خود را در برابر دارسی حفظ می‌کند.
پس از آن کشیش کالینز مشتاقانه وارد ماجرا می‌شود، امید به ازدواج با یکی از دختران بنت. او به فکر الیزابت می‌افتد، ولی با جواب رد او مواجه می‌شود. کالینز سپس با دوست الیزابت، شارلوت لوکاس ازدواج می‌کند. در طول این زمان، الیزابت با جورج ویکهام جذاب که افسری نظامی است رابطه برقرار می‌کند. جاذبه‌ای متقابل میانشان به وجود می‌آید، ولی ویکهام به او اطلاع می‌دهد که دارسی فردی توطئه‌گر است.
پس از اینکه بینگلی و خانوادش به طور ناگهانی ندرفیلد را ترک کرده و به لندن می‌روند، نگرش الیزابت نسبت به دارسی دگرگون می‌شود، زیرا او متقاعد شده است که دارسی رابطه بین بینگلی و جِین را سست کرده است. با این حال، دارسی به طور فزاینده‌ای به الیزابت علاقه‌مند می‌شود، او هوش و سر زندگی الیزابت را تحسین می‌کند. بعد از چندی، الیزابت به دیدار شارلوت و آقای کالینز می‌رود که خانه آنها در کنار املاک دارسی است. سپس دارسی به دیدن الیزابت می‌رود و عشق خود را به او ابراز می‌کند. الیزابت که از پیشنهاد دارسی شگفت زده شده است، فورا درخواست او را رد می‌کند و هنگامی که دارسی خواستار توضیح است، الیزابت او را متهم به شکستن رابطه جین و بینگلی می‌کند. دارسی سپس نامه‌ای به الیزابت می‌نویسد که در آن او توضیح می‌دهد که چرا رابطه بینگی با جین بهم خورده است، زیرا معتقد است خواهر بینگلی چنین دسیسه‌ای را ایجاد کرده است. او همچنین افشا می‌کند که ویکهام برای کسب ثروت او، سعی در ازدواج با خواهر 15 ساله‌اش دارد. با این افشا، الیزابت بیشتر به دیدار دارسی می‌رود.
بلافاصله بعد از آن، جوان‌ترین دختر خانواده، لیدیا با ویکهام فرار می‌کند. این رسوایی می‌تواند شهرت دیگر خواهران را خراب کند. هنگامی که الیزابت این موضوع را به دارسی می‌گوید، دارسی ویکهام را با پول متقاعد می‌کند که با لیدیا ازدواج کند. علیرغم، تلاش‌های دارسی برای حفظ این مورد به عنوان یک راز، الیزابت از اقدامات او نسبت به کوچک‌ترین خواهرش با خبر می‌شود. بینگلی به تشویق دارسی به ندرفیلد باز می‌گردد و با جین ازدواج می‌کند. در نهایت، الیزابت که به واقعیت درونی دارسی که قلب مهربان اوست پی برده، به درخواستش مبنی بر ازدواج پاسخ مثبت می‌دهد.
  شخصیت‌های اصلی رمان عاشقانه غرور و تعصب
الیزابت بنت - شخصیت اصلی رمان عاشقانه غرور و تعصب. دختر دوم آقای بنت، باهوش‌ترین و معقول‌ترین دختر بین پنج خواهر است. در نهایت بر تعصب اولیه خود نسبت به آقای دارسی غلبه می‌کند.
آقای دارسی - نجیب زاده ثروتمند و برادرزاده خانم کاترین دبورگ است. اگرچه دارسی بسیار باهوش و صادق است، ولی دارای غروری بیش از اندازه نسبت به طبقه اجتماعی پایین‌تر از خود است. در طول رمان، او می‌آموزد که الیزابت را به خاطر شخصیت قویش تحسین و دوست داشته باشد.
جِین بنت - بزرگترین و زیبا ترین دختر خانواده بنت. جین بیشتر از الیزابت کم حرف و کمی خجالتی است.
چارلز بینگلی - بهترین دوست ثروتمند، نجیب زاده و مهربان آقای دارسی است که طبیعت پرشور او کاملا در نقطه متقابل دارسی است.
آقای بنت - پدر خانواده بنت، نجیب زاده متوسط درآمدی که دارای پنج دختر مجرد است. آقای بنت دارای حس شوخ طبعی است.
خانم بنت - همسر آقای بنت، زنی نادان و پر سر و صدا که تنها هدفش در زندگی ازدواج دخترانش است.
جورج ویکهام – افسر نظامی خوش تیپ و خوش چهره‌ای است که در ابتدا الیزابت را جذب خود می‌کند، اما سرانجام ماهیت واقعی او آشکار می‌شود.
لیدیا بنت – جوان‌ترین دختر خانواده بنت، نابالغ و خودخواه است. بر خلاف الیزابت، لیدیا بی پروا خود را به ماجرا عاشقانه‌ای با ویکهام می‌اندازد.
آقای کالینز - کشیشی متکبر که می‌خواهد اموال آقای بنت را به ارث برساند. وضعیت اجتماعی شخصی آقای کالینز چیزی نیست که قابل احترام باشد.
خانم بینگلی - خواهر پرافاده چارلز بینگلی است که بیهوده تلاش می‌کند تا توجه دارسی را خود جلب کند، به همین علت دسیسه‌ای را زمینه چینی می‌کند. (شکرآب کردن رابطه جین و چارلز بینگلی کار او بوده است که به آقای دارسی نسبت داده شد)
خانم کاترین دبورگ – عمه دارسی و نجیب زاده ثروتمندی که حامی آقای کالینز است. او در طول داستان الیزابت را به خاطر سطح طبقاتی متوسطش نسبت به دارسی تحقیر می‌کند.
آقای و خانم گاردینر - برادر خانم بنت و همسرش. حس مراقبت و پرورش نسبت دختران خانواده بنت دارند، حتی باید گفت آنها والدین بهتری برای دختران هستند.
شارلوت لوکاس - دوست عزیز الیزابت است که 6 سال از او بزرگ‌تر است. شارلوت عشق را مهم‌ترین جزء ازدواج نمی‌داند.
جرجیانا دارسی – خواهر بسیار زیبا، ولی کمی خجالتی آقای دارسی است. او مهارت بالایی در نواختن پیانو دارد.
مری بنت – دختر سوم خانواده بنت است که خیلی کتابی سخن می‌گوید و بسیار جزیی‌بین است.
کاترین بنت – دختر آخر خانواده می‌باشد که به شدت شیفه سربازان و افسران است.
  فیلم غرور و تعصب
اقتباس سینمایی غرور و تعصب به کارگردانی جو رایت برگرفته از رمان مشهور غرور و تعصب از نویسنده انگلیسی، جین آستن است. نایتلی بازیگر انگلیسی‌تبار هالیوود برای بازی در این فیلم نامزد جایزه اسکار بهترین بازیگر نقش اول زن شده‌است.
خلاصه داستان فیلم : داستان فیلم درباره زنی جوان و باهوش از خانواده‌ای نسبتا متوسط با علایقی خاص به نام الیزابت بنت و مردی ثروتمند و مغرور نسبت به موقعیت اجتماعی خود به نام دارسی و علاقه این دو نسبت به هم است. علاقه‌ای که به دلیل رفتار و موقعیت اجتماعی هر یک بر هم پوشیده بوده و گاهی تنفر از هم به نظر میرسد. رفتار متکبرانه دارسی که برای الیزابت قابل تحمل نیست دوام چندانی نمی‌یابد و دارسی مجبور میشود غرور کاذب خود را کنار گداشته و علاقه خود را به الیزابت ابراز کند

    جملاتی از کتاب غرور و تعصب
الیزابت که دلیلی نمی‌دید این حالت بلاتکلیفی را ادامه بدهد، به محض رفتن کیتی، با جسارت تمام باز هم با آقای دارسی راه رفت. حاال وقتش شده بود که تصمیمش را عملی کند. به خودش جرئت داد و گفت: آقای دارسی، من آدم کاملا خودخواهی هستم. برای آرامش دادن به احساسات خودم هیچ فکر نمی‌کنم که شاید احساسات شما جریحه دار بشود. نمی‌توانم جلوخودم را بگیرم و بابت محبت فوق العاده‍ای که در حق خواهر بیچاره‌ام کرده‌اید از شما تشکر نکنم.
از وقتی که به این مطلب پی برده‌ام، مدام دلم می‌خواسته به شما بگویم که چه احساس امتنانی دارم. اگر بقیۀ افراد خانواده نیز می‌دانستند، الان صرفاً من نبودم که تشکر خود را به زبان می‌آوردم. دارسی هیجان‌زده و متعجب جواب داد: متأسفم، خیلی متأسفم که شما از موضوعی باخبر شده‌اید که اگر درست به شما انتقال نداده باشند احتمالا باعث رنجش می‌شود. هیچ فکر نمی‌کردم که خانم گاردینر این قدر غیرقابل اعتماد باشند. زن دایی‌ام تقصیری ندارد. حواس پرتی لیدیا باعث شد من بفهمم شما در قضیه دخیل بوده‌اید. خب، من هم تا جزئیات برایم روشن نمی‌شد آرامش پیدا نمی‌کردم. اجازه بدهید بارها از شما تشکر کنم. از طرف همۀ اعضای خانواده‌ام تشکر می‌کنم، به خاطر بلندنظری و محبتی که محرک شما در این کار پر زحمت بوده و این همه دردسر را تحمل کرده بودید تا آنها را پیدا کنید.
برای دانلود رمان غرور و تعصب در نسخه الکترونیکی پی دی اف (PDF) به سایت فیدیبو مراجعه کنید، همچنین اگر از گوش فرا دادن به داستان بیشتر از خواندن لذت می‌برید، خرید آنلاین غرور و تعصب را در قالب کتاب صوتی پیشنهاد می‌دهیم.
  نقد و تحلیل رمان عاشقانه غرور و تعصب
رمان «Pride and Prejudice» که در ایران با عنوان غرور و تعصب شناخته می‌شود، اثر جین اوستن نوسیسنده کلاسیک انگلیسی است که در سال 1813 در انگلستان منتشر شد. این دومین رمان منتشر شده جین اوستن است که پس از موفقیت رمان ابتداییش یعنی «حس و حساسیت» منتشر می‌شد. غرور و تعصب از نظر عموم مردم قابل قبول بود و در طول زمان به یکی از بهترین رمان‌ها در ادبیات جهان تبدیل شد. این رمان به عنوان شهرت آستین به عنوان نویسنده به شمار می‌رفت، هرچند هیچ یک از رمان‌هایش در ابتدا به طور مستقیم تحت نام او منتشر نشد. نوشتن، حرفه‌ای مناسب برای یک زن محسوب نمی‌شد، بنابراین اولین رمان جین آستین با نام «توسط یک بانو» منتشر شد. اما در رمان‌های بعدی با نام خانوادگی خود آستین، کتاب‌ها را منتشر کرد.
غرور و تعصب به یکی از محبوب‌ترین رمان‌های انگلیسی زبان تمام دوران تبدیل شد. در حالی که بعضی از منتقدان نظر بر این داشتند که کتاب فاقد واقع‌گرایی است، برخی دیگر از گفتمان فمینیسمی رمان در مورد تحصیلات و وابستگی مالی زنان استقبال می‌کنند. گرچه غرور و تعصب از عدم وجود زمینه تاریخی مورد انتقاد قرار گرفته است، وجود شخصیت‌های آن در یک حباب اجتماعی که به ندرت از وقایع فراتر از آن نفوذ می‌کند، تصویری دقیق از جهان اجتماعی محصور شده‌ای است که در آن آستین زندگی می‌کرد.
یکی از مشهورترین خطوط ادبیات، باز کردن موضوع ازدواج به عنوان مهم‌ترین دغدغه اجتماعی آن روزگار بریتانیاست که جین آستین به خوبی آن را توصیف می‌کند. علاوه بر این، ادعای اینکه مردی ثروتمند باید به دنبال یک زن باشد، نشان می‌دهد که چقدر برای زنان ازدواج با مردان ثروتمند مهم و جدی بوده است. در زمان آستین، زنان ابزار دیگری برای پشتیبانی نداشته‌اند.
سبک نوشت آستن اغلب و به طور گسترده‌ای توسط نویسندگان تقلید شد. او از سبک «گفتمان غیرمستقیم آزاد» برای روایت داستانش استفاده کرده است. اگرچه راوی مستقیما به طور مستقیم نشان داده نمی‌شود، اما می‌توان چنین گفت که این‌ها اندیشه‌های الیزابت هستند که کاملا در مقابله سبک روایت سوم شخص است. تمایل راوی به ارائه نظرات الیزابت به عنوان واقعیت قطعی، اجازه می‌دهد تا خوانندگان به اشتباه به ویکهام اعتماد و داوری زودهنگام نسبت به دارسی را همانطور که الیزابت می‌خواهد، بپذیرند.
اختیار الیزابت برای به جریان انداختن داستان و گفتمان غیر مستقیم آزاد، به آستین این اجازه را می‌دهد که او به بررسی افکار شخصیت‌های دیگر بپردازد. اگرچه راوی به طور عمده بر روی تجربیات و نظرات الیزابت تمرکز می‌کند، ولی انتخاب آستین از دیدگاه و سبک نوشتن، باعث می‌شود شخصیت‌ها از منظر اخلاقی و رابطه آنها با دنیای پیرامونشان به خوبی ساخته و پرداخته شوند.
  درباره جین آستین
جین آستین در 16 دسامبر 1775 در استیونسن انگلستان متولد شد. او هفتمین فرزند از یک خانواده پرجمعیت هشت فرزندی بود. جین به خواهرش کاساندرا بسیار نزدیک بود، او همچنان بهترین دوستش برای زندگی نیز بود. والدین جین، فرزندانشان را به یادگیری و نوشتن تشویق می‌کردند که همین مورد الهام و زمینه‌ای برای تلاش‌های آینده جین شد. او نویسنده پرشوری بود و اولین کتاب خود را در حدود سال 1787 به چاپ رساند.
پس از مرگ پدرش در سال 1805، جین با خانواده اش به نقاط مختلفی نقل مکان کرد. سبک نوشتنش توسط خوانندگانش مورد استقبال بسیار قرار می‌گرفت و آنان انتظار رمان‌های دیگری از او را می‌کشیدند. اگرچه اوایل سال 1816 سلامت جسمی‌اش به خطر افتاد، اما اوستین حتی در پایان زندگی خود همچنان مشغول به نویسندگی بود. هنگامی که وضعیت بیماری او بدتر شد، برای درمان به وینچستر منتقل شد، جایی که در آغوش خواهرش در سن 41 سالگی در گذشت.
  سایر آثار جین آستین
حس و احساسیت (۱۸۱۱)
منسفیلد پارک (۱۸۱۴)
اِما (۱۸۱۵)
نورثنگر اِبی (۱۸۱۸)
ترغیب (۱۸۱۸)
  مشخصات کتاب
بهترین ترجمه از کتاب غرور و تعصب توسط «رضا رضایی» انجام گرفته است و متعلق به نشر نی می باشد..
عنوان: غرور و تعصب (یک جلدی)
موضوع: داستان‌های انگلیسی قرن 19
نویسنده: جین آستین
مترجم : رضا رضایی
ناشر: نشر نی
تعداد صفحات: ۴۴۹","['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/1968_40771_normal.jpg
چهار چهارشنبه و یک کلاه گیس,بهاره رهنما,,"۹,۰۰۰",چشمه," ۱۰,۰۰۰",۱۳۸۸/۰۷/۱۵,فارسی,0.5,۸۶ ,978-964-362-530-6,مادر من زن پرطرف‌داری بود. یادم نیست از کِی، اما از وقتی خیلی کوچک بودم این را می‌دانستم. موهای بلند طلایی‌یی داشت که همیشه تاب‌دار بود و کسی باور نمی‌کرد این رنگِ طبیعی موهای اوست. پوستش سرخ و سفید بود و کنار لب‌هایش، وقتی می‌خندید، چال می‌افتاد. مژه‌های فرخورده‌ی پُری داشت که رنگ چشم‌های عسلی‌اش را پنهان می‌کرد. بلندقد بود و همیشه کمی توپُر. صدایش بلند و دورگه و خنده‌هایش ریسه‌هایی بود طولانی که همیشه می‌ترسیدم نفسش را بند بیاورد.,"['داستان و رمان', 'داستان و رمان ایرانی']",https://newcdn.fidibo.com/images/books/64556_41151_normal.jpg
و من دوستت دارم,فردریک بکمن,الهام رعایی,"۱۰,۰۰۰",نون," ۱۸,۰۰۰",۱۳۹۶/۰۱/۱۵,فارسی,1.64,۸۰ ,978-600-8740-21-6,"«نمی‌دانم شاید این داستان به نظرتان عجیب‌وغریب بیاید. داستان بلندی نیست. دست‌کم خوبی‌اش این است که زود تمام می‌شود؛ اما ای‌کاش خود جوان‌ترم آن را بخواند و به نظرش خوب بیاید، نه وحشتناک. فکر کنم آن‌وقت من و او بتوانیم باهم قدمی بزنیم و نوشیدنی بزنیم. آن‌وقت عکس‌های خانواده‌ام را نشانش می‌دهم و او هم می‌گوید: عالیه تو کارت رو خوب انجام دادی» این جملات را فردریک بکمن نویسنده‌ی کتاب مشهور «مردی به نام اوه» در مقدمه‌ی کتاب زیبای دیگری که نوشته است آورده است؛ و من دوستت دارم کتابی است درباره‌ی آدم‌هایی که دوستشان داریم.
درباره کتاب و من دوستت دارم اثر فردریک بکمن
و من دوستت دارم که در انگلیسی با نام «the deal of the lifetime» شناخته می‌شود سال 2017 به زبان سوئدی منتشر شد و به‌سرعت به انگلیسی و پس‌ازآن به زبان‌های دیگر برگردانده شد. این کتاب با مقدمه‌ای از فردریک بکمن آغازشده است که در آن درباره‌ی چاپ این داستان نوشته است. بر اساس گفته‌های خودش، بکمن و من دوستت دارم را یک‌شبه کمی پیش از کریسمس 2016 نوشته است. این داسان در روزنامه‌ی محلی هلسینگبوری، شهر زادگاه نویسنده منتشر شد. تمام مکان‌هایی که نامشان در داستان آمده واقعی‌اند و در این شهر قرار دارند. او دراین‌باره گفته است: «این داستان فقط احساس من نسبت به مرگ و عشق در آن شب در کنار تخت همسر و فرزندانم نیست، بلکه درباره‌ی زادگاهم نیز هست.»
کتاب راوی اول‌شخص نوشته‌شده است و در حقیقت نامه‌ای است که پدری برای فرزندش نوشته است. کتاب پر از تصویرسازی‌های رنگی است که حس و حال خوبی به مخاطب می‌دهد و همان ظرافت به‌خصوص قلم بکمن در بقیه‌ی کتاب‌هایش را دارد.
خلاصه داستان و من دوستت دارم
داستان و من دوستت دارم داستان مرد بسیار مشهور و سرمایه‌داری است که به خاطر ابتلا به سرطان در بیمارستان بستری است. او در بیمارستان با دخترکی 5 ساله روبه‌رو می‌شود که او هم مبتلا به سرطان است. دخترک عروسک کوچکی به نام «خردوش» دارد و بیشتر وقتش را با آن می‌گذارد. او عاشق مداد شمعی است. روزها با آن‌ها نقاشی می‌کشد و شب‌ها سعی می‌کند صندلی کنار تختش را رنگ قرمز بزند.
مرد راوی داستان دائماً مرگ را اطراف خودش می‌بیند، از بچگی می‌دیده، در زمان مرگ تمام عزیزانش و حالا هم می‌بیند. او از مرگ می‌خواهد که او را با خود نبرد. مرد تمام احساسش نسبت به این لحظات، نسبت به دخترک، عروسکش و حرف‌هایشان را در نامه توضیح می‌دهد. او داسان زندگی خودش، این‌که چگونه به آدم موفقی تبدیل‌شده و خودخواهی‌هایش را توضیح می‌دهد. این نامه حرف‌هایی است که او هرگز با پسرش نزده است
در بخشی از کتاب و من دوستت دارم می‌خوانیم
به خاطر تصادف نبود که سر از بیمارستان درآورم. از خیلی وقت پیش از آن بستری بودم. سرطان. دختر را شش روز پیش برای اولین بار دیدم، وقتی‌که داشتم دور از چشم پرستارها درراه پل اضطراری سیگار می‌کشیدم. پرستارها مرتب اندر مضرات سیگار برایم سخنرانی می‌کنند. انگار دیگر عمری برایم مانده که سیگار بخواهد آن را بگیرد!
لای در راهرو باز بود و من صدای دخترک را می‌شنیدم که با مادرش در اتاق تلویزیون حرف می‌زد. همان بازی هر شب را می‌کردند. هر شب وقتی بیمارستان چنان ساکت می‌شد که می‌توانستی صدای نشستن دانه‌های برف را روی پنجره مثل بوسه‌ای نرم به‌رسم شب‌به‌خیر بشنوی مادر آرام از دخترک می‌پرسید: «بزرگ که شدی دوست داری چه‌کاره شوی؟»
دختر می‌دانست که این بازی به خاطر مادرش انجام می‌شود؛ اما وانمود می‌کرد به خاطر خودش است. می‌خندید و می‌گفت: «دکترمهندس...» و علاقه‌ی دیرینه‌اش: «فضانورد».
یک‌بار که مادر توی صندلی خوابش برده بود، دخترک همین‌طور که کنار مادر صندلی‌ای را رنگ می‌کرد که دوست داشت قرمز باشد. از خردوش که اسمش این بود. پرسید: «آدم وقتی می‌میره سردش می شه؟» اما خردوش نمی‌دانست. پس دخترک برای احتیاط یک جفت دستکش گرم چپاند توی کوله‌پشتی‌اش.
مرا از پیشت شیشه دید. نترسیده بود. یادم است که خیلی به خاطر این موضوع از دست پدر و مادرش عصبانی شدم. چطور والدین بچه‌ای بزرگ می‌کنند که از یک سیگاری قهار غریب چهل‌وپنج‌ساله که از راه‌پله‌ی اضطراری به او زل زده نمی‌ترسد؟ اما این دخترک نترسیده بود. دست تکان داد. من هم‌دست تکان دادم برایش. دست خردوش را گرفت و آمد سمت در و از لای آن پرسید: «تو هم سرطان داری؟»
گفتم: «آره.» چون عین حقیقت بود.
«تو مشهوری؟ عکست روی یکی از روزنامه‌های مامان بود.»
پاسخ دادم: «آره.» چون این هم عین حقیقت بود. روزنامه‌ها از پول‌هایم می‌نوشتند. هنوز کسی چیزی از بیماری‌ام نمی‌دانست؛ اما من از آن دسته آدم‌ها هستم که تشخیص‌های پزشکی‌شان هم خبرساز است. من یک آدم معمولی نیستم. وقتی بمیرم همه خبردار می‌شوند. دختران پنج‌ساله که بمیرند کسی مطلبی در مدحشان نخواهد نوشت.
 هیچ آگهی تسلیتی در روزنامه‌ی عصر چاپ نخواهد شد. پاهایشان هنوز خیلی کوچک است. هنوز وقت آن را نداشته‌اند تا کسی را شيفته‌ی ردیابی کنند که از خود به‌جا گذاشته‌اند...
درباره فردریک بکمن
کارل فردریک بکمن نویسنده‌ی جوان سوئدی متولد سال 1981 است. او در شهر هلسینگبوری به دنیا آمده و بزرگ‌شده است. بکمن پیش از انتشار کتاب‌هایش به‌عنوان وبلاگ نویس شناخته می‌شد و در روزنامه‌ها و مجلات مختلف ازجمله مترو فعالیت می‌کرد. او همسری ایرانی به نام ندا و دو فرزند دارد و همچنان در سوئد زندگی می‌کند.
سال 2012 بود که بکمن مردی به نام اوه را منتشر کرد. این کتاب زندگی او را تغییر داد. مردی به نام اوه در همان ماه‌های اول انتشار چند صد هزار نسخه فروش داشت و در صدر پرفروش‌ترین کتاب‌های سوئد و پس‌ازآن نیویورک‌تایمز قرار گرفت. مردی به نام اوه در مدت کوتاهی به بیش از سی زبان مختلف ترجمه شد و خوانندگان بی‌شماری در سراسر جهان پیدا کرد. سال 2016 از روی این کتاب فیلمی ساخته شد که ا استقبال بسیار خوبی از سوی مخاطبان مواجه شد.
لحن داستان‌های فردریک بک من گرم و خودمانی‌اند و اندکی طنز در لحنش به چشم می‌خورد که نوشته‌هایش را خواندنی‌تر کرده است. او از همه‌چیز برای نوشتن دیالوگ‌ها استفاده می‌کند و تمام تجربیات ساده و روزمره، از سفرهایی که رفته تا فیلم‌هایی که دیده را به کار می‌گیرد تا داستانی ملموس اما جذاب و فوق‌العاده بنویسد. فردریک بکمن در مصاحبه‌ای گفته است: «من مدام در حال نوشتن وقایع روزمره هستم. همه‌جا، پشت پاكت نامه‌ها، روی زيرليوانی‌های مخصوص نوشیدنی و تلفن همراهم و در آخر آن‌ها را وارد كامپيوترم می‌کنم. بعضی وقت‌ها نیز برای نوشتن از ماشین‌تحریر قديمی‌ام یا مداد و قلم استفاده می‌کنم. يك ديالوگ، يك ايده، يك عبارت! فكرش را بكنيد، برای مثال سه هفته بعد آن را وسط خرت‌وپرت‌ها دوباره پيدا می‌كنم.»
فردریک بکمن پس از مردی به نام اوه، کتاب پرفروش دیگرش «مادربزرگ سلام می‌رساند و می‌گوید متأسف است» را نوشت. بریت ماری اینجا بود، شهر خرس، ما در برابر شما، هرروز صبح راه خانه دورتر و دورتر می‌شود، تمام آنچه پسرکوچولویم باید درباره‌ی دنیا بداند و رسوایی دیگر کتاب‌های این نویسنده‌اند که با استقبال خوبی مواجه شده‌اند.
ترجمه کتاب و من دوستت دارم به فارسی
فردریک بکمن در سال‌های اخیر در ایران نیز طرفداران زیادی پیداکرده است. مترجمان زیادی هم تلاش کرده‌اند آثار بکمن را به فارسی برگردانند؛ و من دوستت دارم نیز ازجمله کتاب‌هایی است که اگرچه دو سالی بیشتر از انتشار آن نمی‌گذرد؛ اما چند ترجمه از آن به بازار کتاب ایران آمده است.
و من دوست دارم با نام «معامله‌ی زندگی» هم در ایران ترجمه‌شده است. علی مجتهد زاده سال 96 این کتاب را تحت عنوان معامله‌ی زندگی برای بنگاه ترجمه و نشر کتاب پارسه به فارسی برگردانده است. همچنین انتشارات معیار علم سال 97 ترجمه‌ی عرفان بنداد از این کتاب را روانه‌ی بازار کتاب ایران کرد. عنوان این ترجمه «معامله‌ی زندگی با زن خاکستری پوش است.»
الهام رعایی سال 96 این کتاب را تحت عنوان «و من دوستت دارم» برای نشر نون ترجمه کرده است.
این کتاب برای چه کسانی مناسب است؟
فردریک بکمن داستان‌هایی روان و ساده می‌نویسد، داستان‌هایی که هم یک بچه می‌تواند بخواند و هم یک پیرمرد 80 ساله می‌تواند از آن لذت ببرد. او در سوئد به دنیا آمده، سرزمینی سردسیر که روزهای گرم زیادی را در سال به خود نمی‌بیند اما بلد است گرما را با داستان‌هایش ایجاد کند. کتاب‌های بکمن را می‌توان در دست گرفت و گوشه‌ای خزید. سفر به دنیای قصه‌های بکمن می‌تواند هرروز دلگیری را تبدیل به‌روز بهتری کند. با عینک فردریک بکمن به دنیا نگاه کنید، دنیا به‌جای دوست‌داشتنی‌تری تبدل خواهد شد.
آنچه در بالا خواندید بررسی و نقد کتاب و من دوستت دارم اثر فردریک بکمن با ترجمه‌ی الهام رعایی است. خرید و دانلود کتاب الکترونیکی این اثر در همین صفحه ممکن است.
 ","['داستان و رمان', 'داستان و رمان خارجی', 'داستان و رمان سایر کشورها']",https://newcdn.fidibo.com/images/books/78639_73822_normal.jpg
عاشقانه عشق در زمان وبا,گابریل گارسیا مارکز,بهمن فرزانه,"۵۲,۰۰۰",ققنوس," ۱۱۰,۰۰۰",۱۳۸۵/۱۰/۱۵,فارسی,3.11,۵۴۲ ,978-964-311-589-0,"ادبیات آمریکای لاتین تنها در شرح آزادی خواهی و مبارزات مردم این منطقه خلاصه نمی‌شود. بسیاری از نوشته‌های نویسندگان بزرگ آمریکای لاتین داستان عاشقانه است و رنگ و بوی احساسی دارد، عاشقانه‌هایی متفاوت از عاشقانه‌های اروپایی و با حال و هوا و احساسات مخصوص کشورهای آمریکای لاتین. یکی از بزرگترین نویسندگان آمریکای لاتین گابریل گارسیا ماركز است. مارکز که با  کتاب «صدسال تنهایی» در ذهن علاقه‌مندان به ادبیات ماندگار شده است، آثار بسیاری دارد که یکی از برجسته‌ترین آن‌ها عشق در زمان وبا است. عشق در زمان وبا یک داستان عاشقانه‌ی غمگین است که  حضور عشق را چون یک بیماری روایت می‌کند.
درباره کتاب عشق در زمان وبا
عشق در زمان وبا  با عنوان اصلی El amor en los tiempos del cólera اولین بار سال 1985 به زبان اسپانیایی منتشر شد.  سه سال بعد بود که «آلفرد کنوف» آن را به انگلیسی و با نام Love in the Time of Cholera  ترجمه کرد.
داستان عشق در زمان وبا در یک شهر بندری نزدیک دریای کارائیب و رودخانه «ماگدالنا» اتفاق می‌افتد. نام این شهر در داستان ذکر نشده اما «رافائل نونس»، نویسنده سرود ملی کلمبیا در این باره گفته است:«کشوری که داستان در آن می‌گذرد کلمبیا است، هرچند نام شهر در داستان ذکر نشده اما نام مااکن‌ و توصیف آن‌ها و همچنین اشاره به رودخانه ماگدالنا شهری مانند کارتاخنا را به ذهن می‌آرود»
گابریل گارسیا مارکز رمان عاشقانه عشق در زمان وبا را در شش فصل نوشته است. این کتاب با صحنه‌ای آغاز می‌شود که دکتر خوونال اوربینو بالای سرجنازه‌ی دوستش «خرمیا د سنت آمور» در آپارتمانش حاضر می‌شود. علت مرگ خودکشی با استنشاق سیانوری است که برای چاپ عکس به کار می‌رود. این فصل از رمان از زاویه‌ی دید دکتر اوربینو روایت می‌شود. 5 فصل دیگر رمان نیز به روایت داستان از زوایه‌ی دید هرکدام از شخصیت‌ها می‌پردازد. خواننده با خواندن مجموعه‌ی این فصل‌ها کم‌کم به داستان پی می‌برد و ارتباط بین شخصیت‌های داستان و وقایع را پیدا می‌کند.
بسیاری از منتقدان عشق در زمان وبا  را داستانی احساس می‌دانند که بر قدرت عشق واقعی تاکید کرده است. عاشقی در داستان گارسیا مارکز یک بیماری در نظر گرفته شده است، بیماری‌ای که می‌توان آن را با وبا مقایسه کرد.
خلاصه داستان عشق سالهای وبا
ماجرای کتاب گارسیا مارکز در سال‌های 1880 تا 1930 می‌گذرد. رمان عاشقانه گابریل گارسیا مارکز روایت یک مثلث عشقی است. ماجرا با عشق سوزان فرمینا داثا و فلورنتینو آریثا آغاز می‌شود. این عشق زمانی شکل گرفته که هر دو نفر بسیار جوانند. آن‌ها نامه‌های عاشقانه به هم می‌نویسند و رابطه‌شان به این شکل ادامه دارد. پدر فرمینا متوجه این رابطه‌ی عاشقانه می‌شود و از دخترش می‌خواد این رابطه را متوقف کند. دختر جوان با پدر مخالفت می‌کند. اما اوضاع اینطور نمی‌ماند، فرمینا پس از مدتی در می‌یابد احساسش به فلورنتینو تنها شور و هیجان جوانی است و این رابطه هیچ سرنوشتی ندارد. او رابطه نامزدیش با فلورنتینو را به هم می‌زند و تمام نامه‌های او را بازمی‌گرداند.
سپس فرمینا با مردی به نام دکتر خوونال اوربینو آشنا می‌شود و علی‌رغم بی‌علاقگیش به او باهم ازدواج می‌کنند. فلورنتینو بیان می‌کند که همواره منتظر فرمینا خواهد ماند هرچند بی قیدی اخلاقیش همچین اجازه‌ای به او نمی‌دهد با این حال سرنوشت چیزهای عجیبی برای این دو در آستین دارد....
گابریل گارسیا مارکز؛ خالق صدسال تنهایی
گابریل گارسیا مارکز ملقب به گابو یکی از محبوبترین افراد در آمریکای جنوبی است. این نویسنده‌ی کلمبیایی سال 1927 در شهر آراکاتاکا به دنیا آمد ونزد پدر و بزرگ و مادربزرگش در این شهر بزرگ شد. گابو تحصیلات دانشگاهیش را در رشته‌ی حقوق در دانشگاه «بوگاتا»، پایتخت کلمبیا گذراند. حرفه‌ی رسمی او در طول زندگیش روزنامه نگاری بود. او سال 1958 با همسرش «مرسدس بارچا »ازدواج کرد و تا پایان عمر کنار او باقی ماند.
گابریل گارسیا مارکز در کنار «خورخه لوئیس بورخس» نویسنده‌ی آرژانتینی شناخته شده‌ترین نویسندگان آمریکای لاتین در سراسر جهانند. گارسیا مارکز هم مانند بسیاری از نویسندگان آمریکای لاتین تحت تاثیر شیوه های نویسندگی ویلیام فاکنر بود.
گابریل گارسیا مارکز در طول زندگیش نویسنده‌ی پرکاری بود . آثار زیادی از مارکز به جا مانده که بسیاری از آنها در ایران ترجمه و منتشر شده‌اند. از میان آثار مارکز می‌توان به «پاییز پدر سالار»، «کسی به سرهنگ نامه نمی‌نویسد»، «ساعت شوم»، «از عشق و شیاطین دگر» و مهمترین رمان او «صدسال تنهایی» اشاره کرد.
مارکز برای رمان «صدسال تنهایی» برنده جایزه نوبل ادبیات در سال 1982 شد. هرچند «صدسال تنهایی» یکی از پرفروش ترین کتاب های جهان است و تا کنون بیش از 30 میلیون نسخه از آن در ساسر جهان فروخته شده است بازهم منتقدانی هستند که می گویند عشق در سال های وبا رمان بهتری نسبت به «صد سال تنهایی» است. گابریل گارسیا مارکز 10 سال پیش از نوبل ادبیات برنده‌ی  «جایزه‌ی بین المللی ادبیات نوئستات» هم شده است. این جایزه که هر دوسال یکبار دانشگاه اوکلاهاما برنده‌ی آن را مشخص می‌کند،جایزه‌ی بسیار با اهمیتی است و به نوبل آمریکایی معروف است.
گابریل گارسیا مارکز از سال 1960 در مکزیکو سیتی پایتخت مکزیک زندگی می‌کرد و در سن 87 سالگی در خانه‌اش در همین شهر در گذشت .او در سال های پایانی عمر به بیماری آلزایمر دچار شده بود.
مرگ مارکز در هفدهم آپریل 2017 واکنش های بسیاری را در سراسر جهان در پی داشت. «خوان مانوئل سانتوس» رئیس جمهور کلمبیا درباره‌ی مرگ مارکز گفته است:«هزارسال تنهایی و ناراحتی برای بزرگترین کلمبیایی‌ای که در طول تاریخ می‌زیست.»
فیلم عشق در سال های وبا
برساس رمان عاشقانه عشق در زمان وبا سال 2007 فیلمی ساخته شد. این اولین فیلمی است که بر اساس آثار مارکز در هالیوود ساخته شده است. «اسکات اسپیندورف» تهیه کننده‌ی این فیلم سه سال زمان گذاشت تا اجازه‌ی ساخت این فیلم را از مارکز بگیرد چون او علاقه‌ای به ساخته شدن فیلم از روی آثارش نداشت. هرچند گفته می‌شود پس از پایان ساخت فیلم ابتدا عشق در سال‌های وبا به صورت خصوصی برای مارکز اکران شد و او رضایتش را از نتیجه‌ی کار اعلام کرد.
کارگردانی این اثر را «مارک نئوئل» برعهده داشته است. فیلم عشق در زمان وبا مانند خود کتاب بازه‌ی زمانی سالهای 1880 تا 1930 را نمایش می‌دهد و داستان مثلث عشقی میان فرمینا داثا، فلورنتینو آریثا و دکتر خوونال اوربینو را روایت می‌کند.
عشق در زمان وبا، ترجمه و انتشار در ایران
عشق در زمان وبا مانند رمان‌های دیگر مارکز بارها و بارها در ایران ترجمه شده است و تا در این سال‌ها به نام فارسی  عشق سالهای وبا شناخته می‌شد. از میان این ترجمه‌ها می‌توانیم به ترجمه‌ی «کیومرث پارسای» برای انتشارات آریابانان، «اسماعیل قهرمانی پور» برای انتشارات روزگار، «مهناز سیف طلوعی» برای انتشارات مدبر، «حدیث دهقان» برای انتشارات هفت سنگ و «کاوه میرعباسی» برای انتشارات کتابسرای نیک اشاره کنیم.
یکی از بهرین ترجمه‌های این کتاب ترجمه‌ی «بهمن فرزانه» است که از ایتالیایی به فارسی برگردانده و با نسخه‌های اسپانیایی و انگلیسی تطبیق داده است. این ترجمه را انتشارات ققنوس در قطع جیب منتشر کرده است. بهمن فرزانه نام کتاب را عشق در زمان وبا ترجمه کرده است.
 عشق در زمان وبا ترجمه‌ بهمن فرزانه را می‌توانید در همین صفحه دانلود کنید. همچنین  انتشارات صوتی «آوانامه» کتاب صوتی عشق در زمان وبا را با خوانش «آرمان سلطان‌زاده» منتشر کرده است.
در بخشی از کتاب عشق در زمان وبا می‌خوانیم
آن وقت نام گورستان وبا عوض شد و آن را قبرستان گل سرخ نامیدند. بعد شهرداری که عقلش کم‌تر از عوام بود داد تمام بوته‌های گل سرخ را شبانه از ریشه در آوردند و روی سردر گورستان نوشتند :«قبرستان عمومی»
مرگ مادر بار دیگر فلورنتیو آریثا را به وسواس عادات خود افکند: اداره، ملاقات با عشاق همیشگی و بازی‌کردن دومینو در باشگاه تجارت. همان خواندن کتاب‌های عاشقانه و همان رفتن به قبرستان در روزهای یکشنبه. در آن یکنواختی داشت می‌پوسید؛ همان چیزی بود که آن قدر از آن وحشت داشت، چیزی که به هرحال نگذاشته بود متوجه گذر زمان بشود. یک روز یکشنبه در ماه دسامبر، وقتی فهمید بوته‌های گل سرخ مغلوب قیچی‌ها شده‌اند، روی تیرهای چراغ برق که تازه نصب کرده بودند، متوجه چند پررستو شد و یکمرتبه دریافت که چه زمان طولانی‌ای از مرگ مادر و به قتل رسیدن المپیا سوئلتا گذشته است. آری، چه مدت زمانی از آن ماه دسامبر گذشته بود، از زمانی که در یک بعد از ظهر، فرمینا داثا برای او نامه‌ای فرستاده بود و در آن به او قول داده بود تا ابد دوستش خواهد داشت. تا آن موقع خیال کرده بود که زمان فقط برای دیگران می‌گذرد و نه برای او. همان یک هفته پیش بود که در خیابان به زوجی برخورد کرده بوذ که به خاطر نامه‌های عاشقانه‌ی او با هم ازدواج کرده بودند و فرزندارشدشان که پسر تعمیدی خودش بود را نشناخته بود. چهره‌اش گلگون شده و با همان ستایش اقرار آمیز همیشگی مسئله را حل کرده بود:«ماشالله، چه بزرگ شده‌ای!» همان طور به زندگی ادامه می‌داد، حتی پس از آن که جسمش اعلام خطر می‌کرد، چون مثل تمام کسانی که لاغر مردنی هستند همیشه بسیار سالم بود. ترانزیتو آریثا خیلی قبل از آنکه حافظه‌اش مغشوش شود، مدام می‌گفت:«تنها مرض پسر من وبا بوده و بس.» طبعا عشق را با وبا عوضی گرفته بود. به هرحال در اشتباه بود چون او در خفا، شش مرتبه سوزاک گرفته بود، گرچه پزشکش می‌گفت شش بار نبوده و همان یک دفعه بوده که بار دیگر عود می‌کرده است...
 ","['داستان و رمان', 'داستان و رمان خارجی', 'داستان و رمان آمریکای جنوبی']",https://newcdn.fidibo.com/images/books/1142_89875_normal.jpg
بازی تاج و تخت۱ ,جرج ر.ر.مارتین,رویا خادم الرضا,"۶۷,۰۰۰",ویدا," ۸۸,۰۰۰",۱۳۹۲/۱۰/۱۵,فارسی,2.4,۴۲۰ ,978-964-6807-81-5,"این روزها با محبوب شدن نسخه‌ی تلویزیونی، کمتر کسی را می‌توان یافت که اسم بازی‌های تاج و تخت به گوشش نخورده باشد و درگیر داستان نشده باشد. سریال بر اساس مجموعه رمان نغمه آتش و یخ نوشته جرج آر. آر. مارتین ساخته شده، از این رو به دلیل جزئیات و خرده‌ داستان‌های بیشتر، کتاب می‌تواند حتی جذاب‌تر هم باشد. دنیای فانتزی و شخصیت‌های متعدد کتاب، داستان‌های تو در تو و جذابی را پدید آورده که لذت مطالعه را برای مدت طولانی فراهم می‌کند. یکی دیگر از جذابیت‌های مطالعه کتاب می‌تواند این موضوع باشد که از مجموعه 7 جلدی کتاب هنوز دو جلد آن منتشر نشده است و همچنان پایان داستان مشخص نیست و هیجان داستان و اتفاقات آن ادامه خواهد داشت.
خلاصه‌ای از داستان مجموعه نغمه آتش و یخ
داستان درباره‌ی تخت آهنین برای پادشاهی وِستروس (حکومت اصلی) است. جدال بر سر تخت پادشاهی بین گروه‌های زیادی رخ می‌دهد. پس از مرگ رابرت باراتیون پادشاه وستروس ملکه سرسی کمک می‌کند تا پسرش جفری به عنوان پادشاه انتخاب شود. اما نِد استارک‌ محافظ سرزمین شمال متوجه می‌شود که جفری فرزند واقعی دوست او باراتیون نیست و سعی در بازپس‌گیری قدرت دارد. در قسمت دیگری از وستروس، در قسمت شمالی جان اسنو و یارانش دیوار بلندی از یخ ساخته‌اند و آن را نایت واچ (نگهبانان شب) نامیدند و قسم خورده‌اند تا در برابر هجوم سرزمین مردگان از انسان‌ها محافظت کنند. اما داستان دیگری نیز در جریان است و در سمت دیگر دریا، دنریس تارگرین که فرزند آخرین پادشاه وستروس است برای پس گرفتن تخت پادشاهی پدرش تلاش می‌کند. پدر دنریس را برادر ملکه سرسی به قتل رسانده است و در بخش‌های زیادی از داستان، ماجراهای سرزمین تارگِریَن و تلاش دِنِریس برای نشستن به تخت پادشاهی پدرش روایت می‌شود. این سه داستان در کنار یکدیگر، قصه‌ی کلی مجموعه‌ی رمان نغمه آتش را شکل می‌دهند.
جان اسنو؛ شخصیت اصلی داستان
مشهورترین شخصیت کتاب و سریال است که بسیاری بازی تاج و تخت را با نام جان اسنو می‌شناسند. جان اسنو حرام‌زاده وینترفال و فرزند نامشروع ند استارک نگهبان زمستان است. اسنو در شمال لقب حرام‌زاده ‌هاست. اسنو زمانی‌که متوجه می‌شود که به دلیل حرام زاده بودنش نمی‌تواند هرگونه منصب رسمی را عهده دار شود به نگهبانان شب میپیوندد. او  شمشیر خاصی دارد که می‌تواند با آن وایت واکرها را بکشد و یک گرگ با پوست سفید نیز همیشه همراه اوست که به دلیل بی سر و صدا بودنش «گوست» نام دارد.
درباره‌ بازی تاج و تخت؛ حماسه‌ای فانتزی
نغمه آتش مجموعه رمان 7 جلدی است که توسط جرج آر. آر. مارتین نویسنده‌ی مشهور آمریکایی نوشته شده است. تاکنون 5 جلد از کتاب در جهان منتشر شده است و دو جلد دیگر آن در آینده منتشر خواهد شد و نویسنده در حال حاضر مشغول نوشتن جلد‌های پایانی کتاب است. سه جلد ابتدایی کتاب به زبان فارسی ترجمه شده‌اند. مارتین جلد اول مجموعه داستان آوای یخ را با عنوان بازی تاج و تخت در سال 1996 منتشر کرد که دنیای فانتزی کتاب مورد تحسین مخاطبان و منتقدین قرار گرفت.
«نبرد پادشاهان» نام دومین رمان از مجموعه است که 3 سال پس از آن منتشر شد و همانند کتاب قبلی برنده جایزه لوکاس برای بهترین رمان سال شد. در سال 2000 سومین و طولانی‌ترین رمان با نام «طوفان شمشیرها» روانه بازار شد که باز هم برنده جایزه لوکاس شد و مورد تحسین منتقدان و طرفداران قرار گرفت.
در سال 2005 به دلیل حجیم شدن کتاب بعدی مارتین تصمیم گرفت که آن ‌را به دو جلد تقسیم کند. اما تصمیم جالبی گرفت و به جای اینکه جلدهای چهارم و پنجم را از نظر زمانی پشت سر هم قرار دهد و جلد پنجم بعد از اتفاقات جلد چهارم رخ بدهد، تصمیم گرفت که کتاب‌ها از نظر شخصیت‌ها و مکان‌ها جدا شوند تا به این صورت داستان‌ها به طور موازی پیش بروند و به طور همزمان رخ دهند. در نتیجه رمان پنجم مجموعه با عنوان «رقصی با اژدهایان» که در سال 2011 به چاپ رسید با رمان چهارم « ضیافتی برای کلاغ‌ها» در یک بازه زمانی روایت می‌شوند. جلد‌های چهارم و پنجم کتاب در زمان انتشار در صدر رمان‌های پرفروش نیوریورک تایمز قرار گرفتند.
دو جلد پایانی کتاب با عنوان‌های «بادهای زمستان» و «رویای بهار» در آینده منتشر خواهند شد و هنوز جزییاتی زیادی از تاریخ انتشار آن مشخص نشده است. در سال 2011 شبکه HBO مجموعه تلویزیونی «بازی تاج و تخت» (که برگرفته از نام اولین رمان مجموعه است) را بر اساس مجموعه رمان «نغمه آتش» تولید کرد که به یکی از پربیننده‌ترین سریال‌های تاریخ تبدیل شد و باعث مطرح‌تر شدن مارتین و کتاب‌هایش در سراسر جهان شد. پس از این سریال بازیگران و شخصیت‌های داستان در سراسر جهان شناخته شدند.
علاقه‌مندان به داستان‌های فانتزی و كتاب بازی تاج و تخت مي‌توانند کتاب الكترونيكی این اثر را در سایت فيديبو خريد و دانلود كنند.
جرج آر. آر مارتین، خالق دنیای فانتزی نغمه آتش و یخ
مارتین نویسنده و نمایشنامه‌نویس مشهور آمریکایی است، که عمده‌ی شهرت خود را پس از انتشار مجموعه «آوای یخ» بدست آورد. مارتین استعداد بسیار بالایی در خلق آثار فانتزی، عملی تخیلی و ژانر وحشت دارد. او در خانواده‌ای از طبقه کارگر در نیوجرسی آمریکا به دنیا آمد. و از آن روزها به عنوان روزهایی یاد می‌کند که متوجه علاقه خود به ادبیات داستانی ابر قهرمانی شد. در آن دوران علاقمند به کتاب‌های کمیک ابر قهرمانی بود. خودش بر این عقیده است که علاقه شدیدش به کتاب‌های کمیک در کنار جذابیت ابر قهرمانان برای او موجب شد تا در راه تبدیل شدن به یک نویسند‌ی حرفه ای گام بردارد. یکی ازجذابیت‌های کتاب‌های مارتین قهرمانان خاکستری آن است، مارتین درباره شخصیت‌های کتاب‌هایش می‌گوید: «من شخصیت‌های خاکستری را دوست دارم؛ فانتزی مدت طولانی است که روی قهرمانان و ضد قهرمانان بسیار کلیشه‌ای تمرکز کرده است». همچنین او همواره خود را کتاب‌خوان پر و پا قرصی می‌داند: «علاوه بر نویسندگی، من خواننده حریصی نیز هستم؛ یکی از چیزهایی که خیلی دوست دارم،کتاب‌هایی هستند که شگفت زده‌ام کنند و قابل پیش بینی نباشند.» که می‌توان میل او را به غیر قابلپیش‌بینی بودن به‌راحتی در کتاب‌های او مشاهده کرد. زمانی‌که تنها 17 سال داشت اولین داستان ابرقهرمانی‌اش با نام «مرد قدرت‌مند در برابر حصار آبی» را نوشت. پس از آن اکثر کتاب‌های مارتین در قالب داستان‌های علمی تخیلی و ترسناک منتشر شدند. مارتین اما در سال 1991 خلق مهم‌ترین مجموعه رمانش به نام «آوای یخ »را شروع کرد که همچنان هم نوشتن آن ادامه دارد و دو جلد پایانی آن در آینده منتشر خواهد شد. پس از آن‌که شبکه‌ی «اچ.بی.او» حقوق تلویزیونی سریال را خریداری کرد مارتین در نوشتن فیلنامه سریال نیز همکاری کرد. نکته جالب در مورد سریال این است که در فصل‌های پایانی سریال بخش‌های جدیدی از داستان روایت شد که در مجموعه کتاب هنوز انتشار نیافته است. از این رو احتمالا مارتین کار سختی برای نوشتن دو جلد آخر کتاب خواهد داشت تا بتواند مخاطبی را که تا حد زیادی با داستان آشنا شده است را راضی نگه دارد. باید منتظر ماند و دید آیا مارتین می‌تواند در کتاب‌های جدیدش هم طرفداران خود را غافلگیر کند.
ترجمه‌های فارسی بازی تاج و تخت
از آن‌جایی که زبان اصلی کتاب، انگلیسی است لذا ترجمه‌ی کتاب‌ها چندان دشوار نبوده است و خوش‌بختانه ترجمه‌های شیوا و روانی از سه جلد اول کتاب هم‌اکنون در بازار کتاب کشور یافت می‌شود. «رویا خادم الرضا» سه جلد اول را برای نشر ویدا ترجمه کرد‌ که ترجمه‌ی روانی است و به سادگی (برای خوانش راحت‌تر کتاب)، داستان روایت شده است. همچنین «خانم قریشی» نیز جلد اول کتاب را ترجمه کرده‌اند. اما با توجه به اینکه خانم «خادم الرضا» سه جلد اول کتاب را ترجمه کرده‌اند به نظر می‌رسد منطقی‌تر باشد که ترجمه‌ی ایشان به دلیل انسجام بهتر روایت 3 کتاب، مورد مطالعه قرار گیرد.
در بخش‌هایی از کتاب می‌خوانیم
گرد با اصرار گفت: «باید برگردیم. همه‌ی وحشی‌ها مرده‌ان.»
سر ویمر رویس لبخند زنان پرسید:«از مرگ می‌ترسی، گرد؟»
گرد در دام نیفتاد. او سالخورده بود، پنجاه سالی داشت و پادشاهی‌های زیادی دیده بود. گفت: «مرگ، مرگه دیگه، ما کاری به کارش نداریم.»
رویس به آرامی پرسید: « حالا واقعا مرده‌ان؟ مدرک هم داریم؟»
گرد گفت :«ویل اونارو دیده. اگه اون میگه مرده‌ان، من یکی باور می‌کنم.»
ویل به خوبی می‌دانست دیر یا زود پایش را به میان خواهند کشید، فقط آرزو می‌کرد کاش این دیرتر اتفاق می‌افتاد. او خودش را وارد ماجرا کرد و گفت: «مادرم گفته بود مرده‌ها آواز نمی‌خونن!»
رویس پاسخ داد: «پرستار منم همین رو گفته بود، ویل هیچ وقت حرف‌هایی رو که از یک زن شنیدی، باور نکن. از مرگ هم میشه خیلی چیزها یاد گرفت.» آهنگ صدایش در فضای گرگ و میش جنگل پیچید.
گرد به جلو اشاره کرد و گفت: « راه درازی در پیش داریم، هشت یا شایدم نه روز، و تازه شبم داره از راه میرسه.»
سر ویمر رویس با بی میلی نگاهی به آسمان انداخت:« هر روز همین موقع‌ها هوا تاریک میشه. نکنه از تاریکی می‌ترسی، گرد؟»
ویل انقباض عضلات اطراف دهان گرد را دید و همین طور خشمی که در چشمانش که زیر سایه‌ی کلاه مخصوص ردایش پنهان شده بود. دوید. گرد چهل سال تمام را در واچ نایت گذرانده بود، دیر مردها و پسرها، و در این سال‌ها به نور زیاد خو نکرده بود. با این حال موضوع چیزی بیش از این‌ها بود. ویل چیز دیگری هم در پیرمرد حس می‌کرد. شاید همه مزه‌اش را چشیده باشند؛ یک فشار عصبی که به طرز خطرناکی به وحشت نزدیک بود.","['داستان و رمان', 'داستان و رمان خارجی', 'داستان و رمان آمریکا']",https://newcdn.fidibo.com/images/books/5637_19489_normal.jpg
عاشقانه اما,جین آستین,رضا رضایی,"۸۰,۰۰۰",نی," ۱۶۰,۰۰۰",۱۳۹۲/۱۰/۱۵,فارسی,3.44,۵۶۰ ,978-964-185-270-4,"چه رمز و رازی در دل رمان‌های کلاسیک نهفته است که با گذشت قرن‌ها از نگارش آن‌ها هم‌چنان خوانده می‌شوند؟ یکی از متداول‌ترین پاسخ‌های این سوال، در نظر گرفتن ادبیات کلاسیک به عنوان جایگزینی برای دوره و زمانه‌ای است که خودمان هرگز آن را تجربه نکرده‌ایم. نویسندگان توانای کلاسیک این قدرت را داشته‌اند تا با کم‌رنگ کردن زمینه‌ی تاریخی داستان‌هایشان، دغدغه‌های همیشگی و مفاهیم انسانی را نمایان کنند، طوری که  با وجود گذشت زمان خواننده‌ی مدرن نیز معانی کنایی آثارشان را دریابد. رمان عاشقانه اما یکی از همین رمانهای کلاسیک است که قرن هجدهم انگلیس را با شخصیت‌های جذابش برای خواننده روایت می‌کند.
«اما»؛ واقعیتی قوی‌تر از خیال
رمان عاشقانه اِما Emma درباره‌ی دلبستگی‌های زنان انگلیسی قرن هجدهم و نشان‌دهنده‌ی سبک زندگی روستایی آن دوران است. اِما وودهاس، شخصیت اصلی کتاب است که با خوش قلبی تلاش می‌کند دلداده‌ها را به هم برساند. داستان با نگاهی به اوضاع و شرایط اجتماعی قرن نوزدهم، خیال‌پردازی‌های اما را شرح می‌دهد. اما که خود قصد ازدواج ندارد، همه‌ی اطرافیانش را درگیر روابط عاشقانه می‌انگارد تا بر اثر وقوع اتفاقاتی رفته رفته طرز فکرش تغییر می‌کند. اما را بسیاری شاهکار جین آستین، نویسنده‌ی کتاب می‌دانند و به عنوان هفتمین کتاب در فهرست 100 عنوان برترین رمان‌های انگلیسی‌زبان توسط «گاردین» انتخاب شده است.
جین آستین؛ نویسنده‌ی دغدغه‌های زنانه
جین آستین Jane Austen در یک خانواده‌ی معمولی به دنیا آمد. آستین (1817-1775) کل عمر چهل و دو ساله‌اش را در انگلستان در میان خانواده و دوستانش گذراند، در حالی که هرگز ازدواج نکرد. در این مدت او موفق به نگارش شش داستان عاشقانه شد که برخلاف شهرتی که امروز برای آستین به ارمغان آورده، در زمان حیاتش خیلی دیر به ثمر نشست و تا مدت‌ها به جای نام نویسنده از عنوان «یک بانو» بر جلد کتاب استفاده می‌شد. گرچه این موضوع باعث متوقف شدن شور و شوق آستین برای نوشتن نشد و به قول خودش «خوشبختی و شادمانی خود را بشناس. تو به هیچ چیز جز بردباری نیاز نداری. البته شاید بهتر باشد نام جذابی به آن بدهیم؛ امیدش بخوان.»
منابع اصلی اطلاعات درباره‌ی زندگی جین آستین نامه‌های خانوادگی اوست، به‌ویژه آن‌ها که از سـال ۱۷۹۶ بـه بـعد به خواهرش «کاساندرا» نوشته‌است که رابطه‌ی بسیار صمیمی با یکدیگر داشتند. بخش دیگر این اطلاعات از خـاطرات به‌جامانده از خانواده‌اش به دست آمده که تا نیم قرن پس از مرگ جین آستین به صورت مکتوب در دسترس نبود. از جمله‌ی این اطلاعات می‌توان به وجود کتابخانه‌ای با پانصد جلد کتاب در خانه‌ی پدری آستین اشاره کرد که فرصت خواندن ادبیات جدی و عامه‌پسند را به جین می‌داد. نامه‌های اولیه‌ی جین آستین درباره‌ی رقص‌ها و جشن‌هایی بود که در «همپشایر» شرکت کرده بود که بازتابی از این مراسم‌ها را در آثار آستین می‌توان دید. او در این نامه‌ها از دیدارش از شهرهای «لندن، باث و سـاوت هـمپتون» و حضورش در نمایش‌های مختلف سخن گفته است.
سبک نگارشی جین آستین
جین آستین jane austen با قلمی اجتماعی که گاه با طنز همراه می‌شود و با پرهیز از ارائه‌ی جزییات می‌کوشد بخشی از زندگی روزمره‌ی اهالی یک روستای کوچک در انگلستان را نمایش دهد. یکی از مواردی که در آن روزگار نقش پر رنگی در زندگی زنان داشته، مسئله‌ی ازدواج است. دوره‌ای که ازدواج خوب یک موفقیت بزرگ محسوب می‌شد. داستان با معرفی اما به عنوان یک دختر جوان و ساده‌انگار که تصور می‌کند می‌تواند آدم‌ها را قضاوت کند و برایشان تصمیم بگیرد شروع می‌شود، اما با پیش‌روی داستان شخصیت اما دچار تحول می‌شود و به خودشناسی می‌رسد. درواقع آستین در این کتاب نشان می‌دهد که نوشته‌هایش عمق بیشتری از تخیلات رمانتیک دارند. دو قرن از زمان نگارش رمان اما می‌گذرد و هم‌چنان خواننده دارد، اقتباس‌های سینمایی از آن ساخته می‌شود و منتقدین درباره ابعاد مختلف آن نکاتی تازه می‌یابند.
یکی از این نکات، توجه به پیش‌رو بودن جین آستین است که باعث شده به او لقب فمنیست دهند؛ چرا که او در آثار خود به تفسیر، انتقاد و اظهار نظر درباره‌ی مردسالاری و نقش زن در جامعه‌ی قرن هجدهمی انگلیس پرداخته است. آستین در کتاب‌هایش فراتر از ماجراهای عاشقانه‌ی شخصیت‌های معمولی‌اش می‌رود و به طور غیرمستقیم به آشفتگی‌های سیاسی و ناسازگاری‌های اجتماعی زمانه‌اش می‌پردازد؛ قوانین مالکیت وارث که زنان را وابسته به اقوام مذکرشان می‌کرد، وابستگی اقتصادی بریتانیا به برده‌داری و مستعمراتش و توجه به محیط نظامی شده با کنترل اظهارات سیاسی از جمله مضامینی هستند که در آثار آستین مطرح شده‌اند. شناخت آستین از زندگی زنان و مهارتش در گوشه و کنایه‌ها، او را به یکی از مشهورترین رمان‌نویسان عصر خودش تبدیل کرد.
شخصیت‌های رمان عاشقانه اما
اِما وودهاس: دختری زیبا، باهوش و خیالباف که مادر خود را در کودکی از دست داده است و از زمانی که خواهر بزرگتر او ازدواج کرده است، خانم خانه شده است.
جورج نایتلی: مردی سی و شش ‌ساله، دوست نزدیک و تنها یاور اما و تنها کسی است که از او خرده می‌گیرد.
جین فیرفاکس: دختر یتیمی، زیبا و باهوش است که در نواختن پیانو و آواز چیره دست است. او تنها کسی است که اما به او رشک می برد.
هریت اسمیت: دختر جوان و دوست اما که او را تنها راهنما، یاور و غمخوار خود می‌داند. اما نیز از او بسیار پشتیبانی می کند و می کوشد تا همسر خوبی برای هریت پیدا کند.
خانم آنه وستون یا خانم تیلور که سرپرستی اما را به مدت ۱۶ سال بر دوش داشت تا این که با آقای وستون ازدواج کرد. ازدواج خانم تیلور باعث شد تا اما به رساندن دلباختگان به یکدیگر علاقه‌مند شود..
هنری وودهاوس: پدر خودبیمارانگار و گوشه‌گیر دوشیزه اما است که مرتب غرغر می‌کند.
ایزابلا نایتلی: خواهر بزرگتر اما است.
نظر نویسندگان درباره‌ی اما
در طول این دو قرن، آثار جین آستن همیشه مورد توجه نویسندگان مختلف قرار گرفته است. رمان عاشقانه اما هم از این قاعده مستثنا نیست. «جی. کی. رولینگ» نویسنده‌ی سری کتاب‌های «هری‌ پاتر» از طرفداران اما است و درباره‌ی آن گفته است: « جین آستن نویسنده محبوب همه زمانها است. من بارها و بارها کتاب‌های آستن را ورق زده‌ام. اما emma را حداقل بیست بار خواند‌ه‌ام و کتاب محبوب من است.»
«سر والتر اسکات»، رمان‌نویس، شاعر و مورخ اسكاتلندی و پدر رمان تاریخی جهان درباره‌ی اما گفته است: « اما نسبت به رمان‌های قبلی آستین داستانی با طرحی ساده دارد. دانش نویسنده از جهان همراه با طنزی محسورکننده که در شرح شخصیت‌ها ارائه می‌دهد و باعث می‌شود خواننده طوری شخصیت‌ها را بشناسد که گویی کسی آن‌ها را برایشان نقاشی کرده باشد.»
اقتباس سینمایی از اما
اقبال بینندگان از تماشای آثار جین آستین باعث توجه فیلم‌سازان به آن‌ها شده است. فیلم اما در سال 1996 بر اساس همین رمان عاشقانه به کارگردانی «دیارمود لارنس» ساخته شد. در سال 2009 نیز مینی سریالی بر اساس این رمان توسط شبکه‌ی BBC ساخته شد که حال و هوای رمان عاشقانه  اما را به خوبی منعکس می‌کند.
داستان اما به ترجمه‌ی رضا رضایی
رمان عاشقانه اما پیش‌تر توسط مترجم‌های مختلفی از جمله «الهام مرادپور» منتشر شده است. اما خیلی چیزها دست به دست هم می‌دهند تا یک ترجمه را از ترجمه‌های دیگر متمایز کنند. کار مترجم، نحوه ارائه‌اش، لحنی که برای داستان انتخاب می‌کند، نام ناشر، ‌شکل حروف‌چینی و نحوه صفحه‌آرایی انتشارات و جلدسازی‌اش همه این‌ها در موفقیت یک کتاب و مترجم تاثیر دارد. هرگاه هر مترجمی مجموعه‌ی این نکات را رعایت و آن‌ها را در متن پیاده‌سازی می‌کند، به عنوان مترجم خوب در میان کتاب‌خوان‌ها شناخته می‌شود. رضایی با ترجمه‌ی آثار کلاسیک ادبی به ویژه ترجمه‌ی شش رمان آستین با همکاری نشر نی به این شهرت رسید. نشر نی سلیقه به خرج داده و کتاب‌ها را در شش جلد رقعی با رنگ‌های جذاب برای خرید منتشر کرده است.
 به نظر رضا رضایی (1335)، کسی که اهل ادبیات است پس از چند سال مطالعه و عمیق شدن د‌ر آثار بزرگان ادبی تغییری در زندگی‌اش ایجاد می‌شود. زندگی‌اش، رفتارش، گفتارش نسبت به قبل بهتر می‌شود. رمان خوب چنین تأثیری می‌گذارد. خواننده با مطالعه‌ی آثار جین آستین انسان‌تر می‌شود، مهربان‌تر می‌شود و زندگی چندین شخصیت را در مدت کوتاهی تجربه می‌کند. رمان عاشقانه اما شاید درس مستقیم ندهد ولی ذهنیت خواننده را تغییر می‌دهد.
دانلود رمان عاشقانه اما با ترجمه‌ی رضا رضایی از نشر نی در قالب pdf در فیدیبو ممکن است.
در بخشی از رمان عاشقانه اما می‌خوانیم
 اما چه موقعی که سوال می‌کرد و چه موقعی که گوش می‌داد، می‌لرزید ولی هیجان خود را بهتر از هریت مهار می‌کرد. صدایش نمی‌لرزید ولی ذهنش از این‌جور شکل گرفتن احساسات، از این خطری که ناگهان علم شده بود، از این سردرگمی ناگهانی و حیرت و سراسیمگی، به تلاطم افتاده بود... به حرف‌های هریت که گوش می‌کرد، در باطن رنج می‌کشید ولی حفظ ظاهر می‌کرد... اما اگر قسمت‌های نامفهوم و تکراری حرف‌های هریت را کنار می‌گذاشت به اصل مطلب می‌رسید و غم وجودش را فرا می‌گرفت. به‌خصوص که یادش می‌افتاد خودش در تقویت حسن نظر آقای نایتلی به هریت نقش کوچکی نداشته است.","['داستان و رمان', 'داستان و رمان عاشقانه']",https://newcdn.fidibo.com/images/books/1721_20858_normal.jpg
بازی دروغ,روث ور,آناهیتا شجاعی,"۲۵,۰۰۰",نون," ۶۵,۰۰۰",۱۳۹۸/۰۱/۱۵,فارسی,2.76,۳۹۲ ,978-600-8740-24-7,یاد روزهای مدرسه سالتن که می‌افتم، چیزی که خیلی به نظرم می‌آید تفاوت‌هاست. نور کورکننده آفتابش که در روزهای زمستانی از سمت دریا می‌تابید و تاریکی‌های شب‌هایش که تمام روستا را می‌گرفت ــ و حتی تاریک‌تر از هر پارکی در لندن بود. سکوت محضی که توی کلاس‌های هنر بود و همهمه توی ناهارخوری، با سیصدتا دانش‌آموز که منتظر بودند تا به آن‌ها غذا بدهند. و مهم‌تر از گروه‌گروه شدن بچه‌ها که فقط بعد از گذشت چند هفته در آن خوابگاه گرم به وجود آمد... و دشمنی‌هایی که به دنبال داشت. اولین شب، صدایی آمد و من را بدجور از جا پراند. فاطیما و من داشتیم چمدان‌هایمان را باز می‌کردیم که زنگ شام بلند شد. داشتیم در اتاق می‌گشتیم که جَوی راحت و دوستانه داشت، آن‌گاه صدای زنگ آمد. وقتی صدای زنگ بلند شد و ما با عجله طرف راهرو دویدیم، توی راهرو با هاله‌ای نامرئی از صدا برخورد کردیم که در برابر صدایی که ظهر شنیده بودیم در واقع هیچ بود ــ و وقتی وارد ناهارخوری شدیم، صدا وحشتناک شد. وقت ناهار به‌اندازه کافی شلوغ بود، اما باز عده‌ای بودند که تازه رسیده بودند و حالا ناهارخوری غلغله بود، هیاهوی سیصد نفر دانش‌آموز که به‌اندازه‌ای بلند بود که می‌توانست پرده گوش را پاره کند. من و فاطیما بلاتکلیف ایستاده بودیم، دنبال جا می‌گشتیم که بنشینیم و دخترها از کنارمان رد می‌شدند و پیش دوستانشان می‌نشستند که من تیا و کیت را دیدم که پشت میز چوبی بزرگ و براقی روبه روی هم نشسته بودند و کنار هردوشان خالی بود. به فاطیما اشاره کردم و رفتیم، اما همان‌ لحظه دختری دیگر را جلوی رویمان دیدم که سمت همان میز می‌رفت. و اگر او می‌نشست برای هردوی ما جا نبود. به فاطیما با لحنی که انگار برایم مهم نیست، گفتم: «تو برو آنجا بشین. من برای خودم جای خالی پیدا می‌کنم.» فاطیما دوستانه روی شانه‌ام زد و گفت: «خودتو لوس نکن. من ولت نمی‌کنم. یه جایی باید برای دونفرمون باشه.» اما از جایش جنب نخورد. دختری که سراغ کیت و تیا می‌رفت یک‌جای کارش می‌لنگید ــ انگار منظور خاصی داشت، دشمنی‌ای که نمی‌توانستم دلیلش را بفهمم. دختر به تیا که رسید، تیا با ملایمت به او گفت: «دنبال جا می‌گردی؟» بعداً فهمیدم اسم آن دختر هلن فیتزپاتریک بود، دختری سرخوش و خاله‌زنک. خنده عصبی می‌کرد، در بهت و ناراحتی بود. «مرسی، اما ترجیح می‌دم دم در دستشویی بشینم. برای چی به من گفتی دوشیزه وتربی حامله ‌است؟ براش کارت تبریک فرستادم و اون کلی از دستم عصبانی شد. شش هفته جریمه‌ شدم و حق ندارم از مدرسه پام رو بیرون بذارم.» تیا هیچ نگفت، اما می‌دیدم که سعی کرد تا جلوی خنده‌اش را بگیرد. و کیت، که پشتش به هلن بود، انگشتانش را بالا آورد رو به تیا و بی‌صدا به او گفت ده امتیاز و خندید. هلن گفت: «خب؟» «اشتباه از من بود. حتماً اشتباه شنیدم.»,"['داستان و رمان', 'داستان و رمان خارجی', 'داستان و رمان انگلیس']",https://newcdn.fidibo.com/images/books/88485_26327_normal.jpg
نامه به کودکی که هرگز زاده نشد,اوریانا فالاچی,غلامرضا امامی تبریزی,"۶,۰۰۰",مجید," ۱۲,۰۰۰",۱۳۹۶/۰۱/۱۵,فارسی,0.78,۱۲۸ ,978-600-93940-2-9,"درباره کتاب نامه به کودکی که هرگز زاده نشد
نامه به کودکی که هرگز زاده نشد، کتابی است که از نامش می‌توان کلیاتی درباره کتاب را حدس زد. نامه ای از جانب یک مادر که در گفتگو با جنین در داخل شکمش مینویسد. نکته مهم درباره کتاب، فکر سقط کردن جنین در ذهن مادر (بنا به دلایلی که خواننده در طول خواندن کتاب متوجه خواهد شد) می‌گذرد. از همان لحظات ابتدایی که جنین در داخل رحم شروع به رشد می کند حس مادر شدن در زنان به وجود می آید و با فکر این کودک زاده نشده، زندگی می‌کند. از نگرانی‌های مادران باردار می‌توان به از دست دادن کودک اشاره کرد. می‌توان این نکته را ذکر کرد که شاید مساله اصلی که در این نوشته ادبی، نویسنده به آن پرداخته است، سقط کردن جنین است.
در نامه به کودکی که هرگز زاده نشد، کتاب از زبان شخص اول -همان مادری است که برای جنین خود نامه مینویسد- بازگو می‌شود. اینکه مادر در این نامه چه نکاتی را برای کودک خود شرح می دهد ماجرای اصلی کتاب می‌باشد. نکته قابل توجه، وجود همه احساسات آدمی از جمله ترس، امید، ناامیدی، خشم و مهربانی و اضطراب از سطر ابتدایی تا اخرین جمله از کتاب است. احساس خشم را میتوان در مواقعی که مادر از اتفاقاتی که بر سر بشر آمده و برای کودک در جنین خود بازگو می کند متوجه شد. زمانی هم که مادر از علاقه و ذوق خود برای به دنیا آمدن کودکش به او می گوید می‌توان عشق را احساس کرد. از مشکلات اصلی که در این نامه بازگو می شود، بی رحمی‌ها، سوالات، دغدغه‌ها و مشکلات دنیا است که در طول زندگی برای زنان به وجود می آید.
نویسنده کتاب نامه به کودکی که هرگز زاده نشد اوریانا فالاچی است که در سال 1929 در شهر فلورانس ایتالیا به دنیا آمد و در سال 2006 (77 سالگی) درگذشت. این کتاب پر طرفدار تا سال 2007 بیش از چهار میلیون نسخه فروش در سراسر جهان داشته است. اوریانا قبل از نوشتن کتاب، به عنوان روزنامه نگار در روزنامه ایتالیا به نوشتن مقالات مشغول بود.
اگر بخواهیم شرح اندکی از زندگی این نوینده ایتالیایی بدهیم، لازم است بگوییم که وی در زمان حکومت موسولینی در ایتالیا به دنیا آمد. پدرش از مخالفان سرسخت موسولینی بود. اوریانا 9 سال بیشتر نداشت که جنگ جهانی دوم (در سال 1938) آغاز شد. اوریانا فالاچی در نوشته های خود عنوان کرده بود که هیچ کدام از دوطرف جنگ با هم تفاوتی نداشتند. اما مسلما دختر جوان باید در سمت پدر می بود و به وی کمک می‌کرد.
اوریانا فالاچی بارها اذهان کرده است که از زمانی که شروع به نوشتن در روزنامه های ایتالیایی کرد؛ توانست به معجزه و قدرت کلمات پی ببرد. رونامه نگار جوان به دلیل تبحرش در فن بیان، درک سیاسی بالا و همچنین جسارت و شجاعتش توانست به سرعت مسیر پیشرفت را طی کند و از روزنامه کوچک محلی در ایتالیا به انتشارات بزرگ اروپایی ملحق شود و برای آن‌ها بنویسد. درک وی از مسائل سیاسی سبب شد تا موضوعات مورد علاقه وی برای نوشتن، جنگ بین حاکمان و زورگویان باشد. در این سالها اوریانا کتابهای بسیاری را درباره جنگهای مختلف از جمله جنگ ویتنام نوشته است.
او به عنوان خبرنگار سیاسی از سمت کشور ایتالیا دوبار به ایران سفر کرده است. یک بار برای مصاحبه با محمدرضا پهلوی و یک بار هم برای مصاحبه با امام خمینی و مهندس بازرگان. اوریانا فلاچی در نهایت در شهر فلورانس، شهری که در آن زاده شده بود بر اثر بیماری سرطان درگذشت.
  نقد به کتاب نامه به کودکی که هرگز زاده نشد
منتقدان معتقدند که این کتاب بیشتر از این که به کیفیت و جذابیت ادبی متن پرداخته باشد، به دغدغه ی زنان و مسائل جنسیتی پرداخته است. در بخش هایی از این کتاب که هستی و نیستی را مورد سوال قرار می دهد، به سوالات کامو که در آثار خود به آنها پرداخته بود نیز پاسخ می دهد.
در بخش هایی از کتاب نیز عقاید خود نویسنده دیده می شود. فالاچی به وجود خدا اعتقاد نداشت، به گونه ای کتاب را نوشته است که مادر این کودک نیز به وجود خدا اعتقاد ندارد. و مدام از فرزند خود علامت و نشانه هایی میخواهد تا به تردید خود پاسخ دهد. در بخش هایی نیز از علامت کودک درمانده می شود و دنبال توجیه خود از طریق علم و طبیعت می شود.
نقد جالبی که برای این کتاب وارد شده و مثبت می باشد همزاد پنداری هنگام خواندنش می باشد. این مساله را مخاطبین این کتاب نیز معتقدند. از نظر خوانندگان، هنگامی که فرد غرق در کتاب می شود و گفتگوی مادر با جنین را می خواند، احساس حاملگی و وجود جنین در داخل شکم را می‌کند. گویی چندماه است که جنین در آنجا وجود دارد و رشد کرده است.
اوریانا فالاچی یک تقابل جذاب و صریح در کتاب نمایش می دهد. جایی که کودک هنوز پا به این دنیا نگذاشته ولی قدرت آگاهی و تصمیم گیری دارد. فالاچی در کل کتاب مخاطبان (به ویژه زنان) را وادار می کند که از خود سوالاتی درباره فلسفه زندگی بکنند. سوالاتی نظیر "" اگر زندگی شکنجه است پس چرا آن را بپذیریم؟"" "" اصلا چرا باید نسل انشان وجود داشته باشد؟ هدف از وجود داشتن انتظار کشیدن برای مرگ است."" در نهایت پاسخی که به این سوالات داده می شود را به عهده همان کودکی که زاده نشده می گذارد.
  قسمتی از نامه به کودکی که هرگز زاده نشد
کتاب جذاب نامه به کودکی که هرگز زاده نشد، در 128 صفحه نگارش شده است. متن این کتاب به قدری ساده و بدون تکلف نوشته شده است که اگر یک روز تعطیل زمان بگذارید می توانید آن را به اتمام برسانید و از خواندنش لذت ببرید. قسمتی از این نوشته بسیار تاثیرگذار برای شما گرداوری شده است تا برای انتخاب این کتاب به عنوان کتاب بعدی کمک کند. شاید برایتان جذاب باشد بدانید نویسنده چگونه ماجرا را آغاز می کند:
«امشب به هستیت پی بردم. درست مانند قطره ای از زندگی که: از هیچ سرچشمه گرفته است. با چشمان باز، در ظلمت و ابهامی مطلق دراز کشیده بودم. ناگهان در دل ظلمت و تاریکی جرقه ای از اطمینان و آگاهی درخشیدن گرفت.
تو آنجا بودی، تو وجود داشتی.
ضربان قلبم از حرکت باز ایستاد و وقتی که دوباره تپش و ضربان نامرتب و آشوب گرانه آن را شنیدم احساس کردم که تا حلقوم در ژرفی سهمگین و مخوف از تردید و دو دلی فرو رفته ام. با تو حرف می زنم اما تمام تار و پودم را وحش آزار دهنده ای فرا گرفته است...»
همانطور که قبلا اشاره شد کتاب سرشار از حس های ضد و نقیض است. نویسنده در ابتدا از حس زیبای مادر شدن، از زبان مادر کودک می‌نویسد. این حس را بانوانی که مادر شده اند به راحتی می‌توانند درک کنند. در ادامه که مادر از مشکلاتی که بر سر راه وجود دارد می گوید که حس تلخی را به مخاطب القا میکند. بخشی از این حس را در ادامه با هم می‌خوانیم:
«پدرت برای بار دوم تماس گرفت. صدایش می‌لرزید. می‌خواست مطمئن شود که دکتر حاملگی‌ام را تأیید کرده است یا نه. به او گفتم که حامله هستم. دوباره از من پرسید: «کِی کار را تمام می‌کنم؟» من هم برای بار دوم تلفن را رویش قطع کردم، بدون اینکه به حرف‌هایش گوش کنم. چیزی که نمی‌فهمم این است که چرا وقتی زنی اعلام می‌کند که قانونی حامله شده است همه برایش جشن می‌گیرند و اگر پاکتی به دست داشته باشد، آن را برایش حمل می‌کنند و از او التماس می‌کنند که کارهای سنگین و سخت انجام ندهد و کاملاً استراحت کند. چه خوب، تبریک می‌گوییم، بیایید اینجا بنشینید، استراحت کنید. اما وقتی‌ می‌فهمند من حامله‌ام، سرد و ساکت می‌شوند یا راجع به سقط حرف می‌زنند. من این را دسیسه می‌نامم؛ نقشه‌ای برای جداییِ من و تو از یکدیگر. لحظاتی هم هست که احساس نگرانی می‌کنم، چه کسی پیروز خواهد شد؟ ما یا آن‌ها که می‌خواهند من و فرزندم را از هم جدا سازند. شاید این افکار بعد از تلفن پدرت، سراغم آمده باشد، افکار تلخی که امید داشتم آن‌ها را فراموش کنم و زخم‌هایی که فکر می‌کردم بر آن‌ها غلبه کرده‌ام با تلفن پدرت تشدید شدند. جراحت‌هایی که از گذشته بر روحِ من مانده بود و معنای عشق را برایم مبهم نموده بودند. جراحت‌هایم التیام یافته‌اند و جای زخم‌ها به‌زحمت قابل مشاهده است، اما همان یک تلفن کافی است تا دوباره دردناک شوند. مثل دردهای کهنه که به مرور زمان تغییر می‌کنند.»
این بخش از کتاب به صراحت از اصرار پدر برای سقط جنین و عدم رضایت قلبی مادر برای از دست دادن فرزندش می گوید. از سختی جدا شدن از کودکش که هنوز زاده نشده اما با تمام وجود آن را حس می‌کند و هرلحظه به گفتگو با وی میپردازد. این بخش از کتاب این حس مادر را که بعد از از دست دادن آن کودک چه بر سر او خواهد آمد، را به مخاطب منتقل می‌کند.
بخشی از کتاب نیز که نویسنده به مساله جنسیتی اشاره کرده است این جمله می باشد « آخر چگونه یک مرد که قادر به حامله‌ شدن نیست، می‌تواند احساسِ زنی را درک کند که کودکی در شکمش دارد؟ »
  بهترین ترجمه کتاب نامه به کودکی که هرگز زاده نشد
اولین ترجمه کتاب نامه به کودکی که هرگز زاده نشد توسط مانی ارژنگی در انتشارات امیرکبیر و دومین ترجمه توسط ویدا مشفق صورت گرفت. بعد از ویدا مشفق افراد بسیاری اقدام به ترجمه این کتاب پرتیراژ کردند. از این افراد می توان یغما گلرویی و غلامرضا امامی تبریزی را نام برد. از بهترین ترجمه‌ها می توان ترجمه امامی تبریزی را انتخاب کرد. غلامرضا امامی تبریزی 73 سال دارد و از مترجمین و پژوهشگران زبده کشورمان است. از دوستان صمیمی امامی تبریزی میتوان به آیت الله طالقانی و جلال آل احمد اشاره کرد.
  دیگر آثار اوریانا فالاچی
هفت گناه هالیوود
جنس ضعیف
پنه‌لوپه به جنگ می‌رود
نفرت‌انگیز
اگر خورشید بمیرد: درباره برنامه فضایی آمریکا
زندگی، جنگ و دیگر هیچ :گزارشی از جنگ ویتنام بر اساس تجارب شخصی
آن روز در ماه
نامه به کودکی که هرگز زاده نشد
مصاحبه با تاریخ: مجموعه‌ای از مصاحبه با شخصیت‌های سیاسی جهان
یک مرد: داستان الکساندروس پاناگولیس، انقلابی یونانی
ان‌شاءالله
خشم و غرور: دیدگاه خود را درباره اسلام بیان کرده است
  خرید آنلاین نامه به کودکی که هزگز زاده نشد
این کتاب نیز به صورت پی دی اف در سایت فیدیبو وجود دارد و با پرداخت هزینه ای کمتر از قیمت روی جلد آن می توانید کتاب را به صورت صوتی و یا نسخه PDF دانلود کنید.","['داستان و رمان', 'داستان و رمان خارجی', 'داستان و رمان ایتالیا']",https://newcdn.fidibo.com/images/books/67027_62661_normal.jpg
مرگ پایان کبوتر نیست,پرویز کلانتری,,,کتاب‌سرا,,۱۳۸۸/۱۰/۱۵,فارسی,2.72,۱۵۲ ,978-964-5506-17-7,سال‌ها پیش کودکی با قطعه ذغالی توی کوچه روی دیوار خانه‌شان نوشت: اگر می‌خواهی مرا بشناسی سر این خط را بگیر و بیا. او خط را پیچاند و پیچاند و رفت روی دیوار کناری و بعد روی دیوار همسایه رفت تا انتهای کوچه و خط را ادامه داد تا کوچه‌های بعدی. تا اینکه ناگهان متوجه شد در یک محله غریبه گم شده است. شروع کرد به گریه و زاری. چون گم شده بود. البته طبیعی بود که سر آن خط را دوباره بگیرد و برگردد سر جای اول. ولی از آن‌جا که خط‌ها را در هم پیچانده بود دیگر نمی‌توانست این کار را انجام دهد. حالا ببینیم قضیه چه بوده است؟ اصلاً کسی قرار نبود این بچه را بشناسد که سر آن خط را بگیرد و آن را دنبال کند تا بداند این بچه کیست؟,['کتاب\u200cهای رایگان '],https://newcdn.fidibo.com/images/books/5444_92746_normal.jpg
برزخ اما بهشت,نازی صفوی,,"۲۸,۰۰۰",ققنوس,,۱۳۸۲/۱۰/۱۵,فارسی,1.55,۲۸۸ ,978-964-311-435-0,چکیده ((برزخ اما بهشت)) تصویری از زندگی زنی است با روحی زخم خورده ،‌که پس ازپایان دادن به زندگی مشترک سراسر رنجبارش، به نزد خانواده اش باز می گردد تادرآن مامن مالوف ، آلالم گذشته اش را به فراموشب بسپارد. غافل ازاین که تنهایی زن، رنج مضا عفی است که برشمار زخم های روحش می افزاید...... بااین همه، این بار، روزگار جفاکار گویی برآن است تاآرامش ازدست رفته راباحضور عزیزانش به اوباز گرداند.....,"['داستان و رمان', 'داستان و رمان ایرانی']",https://newcdn.fidibo.com/images/books/1102_30900_normal.jpg
